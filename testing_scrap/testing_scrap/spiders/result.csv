url,title,action,content
https://khmer.voanews.com/a/experts-urge-us-to-clarify-its-approach-to-cambodia-as-it-drift-further-to-china/6677413.html,,រូប​ឯកសារ៖ លោកនាយករដ្ឋមន្ត្រី ហ៊ុន សែន ចាប់ដៃ​ជាមួយ​លោក​ប្រធានាធិបតីចិន ស៊ី ជីនពីង មុន​កិច្ចប្រជុំនៅវិមានរដ្ឋាភិបាលចិនប្រចាំទីក្រុង​ប៉េកាំង ប្រទេស​ចិន ថ្ងៃទី២៩ ខែមេសា ឆ្នាំ២០១៩។,"ក្រុម​អ្នកស្រាវជ្រាវ​ស្នើ​ឱ្យ​សហរដ្ឋ​អាមេរិក​ដាក់​ចេញ​គោល​នយោបាយ​ការបរទេស​ច្បាស់​លាស់​មួយ​ចំពោះ​ប្រទេស​កម្ពុជា​ដោយ​បាន​រិះគន់​ថា ​គោលនយោបាយ​បច្ចុប្បន្ន​មាន​លក្ខណៈ «មិន​ស៊ីសង្វាក់​គ្នា ដើរ​ផ្ទុយគ្នានិង​មិន​មាន​ចីរភាព»​ទេ​ ហើយ​បាន​ជំរុញ​កម្ពុជា​ឱ្យ​ចូល​ក្នុង​គន្លង​កុម្មុយនីស្ត​ចិន​កាន់​តែ​ជ្រៅ​និង​ផ្តាច់ការ​កាន់តែ​ខ្លាំង។,
,
មជ្ឈមណ្ឌល​សម្រាប់​ការសិក្សា​យុទ្ធសាស្ត្រ​និង​អន្តរជាតិ​(CSIS)​ដែល​មាន​មូលដ្ឋាន​នៅ​រដ្ឋធានី​វ៉ាស៊ីនតោន​យល់​ថា​ ក្នុង​រយៈពេល​១​ទសវត្សរ៍​ចុងក្រោយ​នេះ សហរដ្ឋ​អាមេរិក​មិន​បាន​បែងចែក​ដាច់​ស្រេច​គ្នា​រវាង​ការ​ខឹង​សម្បា​នឹង​ការ​ដើរ​ថយ​ក្រោយ​ផ្នែក​លទ្ធិ​ប្រជាធិបតេយ្យ ​និង​ការ​ធ្វើការ​ជាមួយ​នឹង​រដ្ឋាភិបាល​កម្ពុជាប្រកប​ដោយ​ប្រសិទ្ធភាព​ទេ​បើ​ទោះ​ជា​មាន​ផល​ប្រយោជន៍​របស់​សហរដ្ឋអាមេរិក​ក្នុង​តំបន់​ក៏ដោយ។​ នេះ​បើ​តាម​របាយការណ៍​ដែល​មាន​ចំណងជើង​ថា៖ «ជន​ក្រៅ​សង្គម​ឬ​ជា​ដៃគូ? ការ​បញ្ជាក់​ឱ្យ​ច្បាស់​ពី​គោលនយោបាយ​អាមេរិក​ចំពោះ​កម្ពុជា»​ (,)​ដែល​បាន​ចេញផ្សាយ​កាលពី​ពាក់​កណ្តាល​ខែ​មិថុនា។​,
,
មជ្ឈមណ្ឌល ​CSIS​ រិះគន់​ថា ​ក្រុង​វ៉ាស៊ីនតោន​មាន​ការភាន់ច្រឡំថា​ ទណ្ឌកម្ម​លើ​ប្រទេស​កម្ពុជា​នឹង​ជួយ​កែប្រែ​ស្ថានការណ៍​ធ្លាក់​ចុះ​ផ្នែក​សិទ្ធិមនុស្ស​និង​ទាញ​កម្ពុជា​មក​គន្លង​ប្រជាធិបតេយ្យ​វិញ។​ មជ្ឈមណ្ឌល ​CSIS​ យល់​ថា ​ការ​ធ្វើ​បែប​នេះហាក់​មិន​មាន​ប្រសិទ្ធភាព​ទេ ហើយ​ផ្ទុយ​ទៅវិញ វា​ធ្វើ​ឱ្យ​រដ្ឋាភិបាល​លោក​នាយករដ្ឋមន្ត្រី​ ហ៊ុន​ សែន​ ងាក​ទៅ​ពឹង​ពាក់​ប្រទេស​ចិន​កុម្មុយនីស្ត​កាន់តែ​ខ្លាំងឡើង។​,សហរដ្ឋ​អាមេរិក​បាន​ដាក់​ទណ្ឌកម្ម​មន្ត្រី​ជាន់ខ្ពស់​កម្ពុជា​ជាច្រើន​នាក់​ពាក់ព័ន្ធ​នឹង​ការប្រព្រឹត្ត​អំពើ​ពុករលួយ​ជា​ប្រព័ន្ធ​ ការ​ធ្វើ​ឱ្យ​ខូច​លទ្ធិ​ប្រជាធិបតេយ្យ​នៅ​កម្ពុជា​និង​ការរំលោភ​សិទ្ធិមនុស្ស​និង​សិទ្ធិ​សហជីព​ជាបន្តបន្ទាប់​ជាពិសេស​ក្រោយ​ការ​រំលាយ​គណបក្ស​សង្គ្រោះ​ជាតិ​ដែល​ជា​គណបក្ស​ប្រឆាំង​ដ៏ធំ​នៅ​ចុងឆ្នាំ​២០១៧។​ ក្នុង​ចំណោម​អ្នក​រង​ទណ្ឌកម្ម​ពី​ក្រសួង​ហិរញ្ញ​វត្ថុ​អាមេរិក​ក្រោម​ច្បាប់​ Global MagnitskyAct មាន​ឧត្តមសេនីយ៍​យោធា​និង​ពាណិជ្ជករ​ដែល​ជិតស្និទ្ធ​នឹង​លោក​នាយក​រដ្ឋមន្ត្រី ​ហ៊ុន សែន ​ក្នុង​នោះ​មាន​លោក​នាយ​ឧត្តម​សេនីយ៍​ ហ៊ីង ប៊ុនហៀង​ លោក​នាយឧត្តមសេនីយ៍ ​គន់ គីម​ និង​ក្រុមគ្រួសារ​និង​លោកឧកញ៉ា​ ទ្រី ភាព។,
,
សភា​សហរដ្ឋ​អាមេរិក​ក៏​បាន​បង្កើន​ការពិនិត្យ​មើល​ការវិវត្ត​នយោបាយ​នៅ​ប្រទេស​កម្ពុជា​ដោយ​បាន​ស្នើ​ច្បាប់​ជាច្រើន​ដាក់​ទណ្ឌកម្ម​លើ​ផ្នែក​សេដ្ឋកិច្ច​ដល់​មន្ត្រី​ជាន់ខ្ពស់​កម្ពុជា​និង​ជន​ទាំងឡាយ​ណា​ដែល​ពាក់ព័ន្ធ​នឹង​សកម្មភាព​រំលោភ​បំពាន​ទាំងនេះ​ផង​ដែរ។​,
,
​កាលពី​ថ្ងៃ​អង្គារ​ទី​១៩​ខែ​កក្កដា​ គណៈកម្មាធិការ​ទំនាក់ទំនង​ការបរទេស​នៃ​ព្រឹទ្ធសភា​របស់​សហរដ្ឋ​អាមេរិក​,យ​និង​សិទ្ធិមនុស្ស​នៅ​កម្ពុជា​ឆ្នាំ​២០២១ ​(S-3052) ​បន្ទាប់​ពី​មាន​ការ​ទន្ទឹង​រង់ចាំ​ជា​យូរ។,
,
សេចក្តី​ស្នើច្បាប់​ S-3052​ ​នេះ​ត្រូវ​បាន​ស្នើ​ឡើង​ដោយ​លោក​ Ed Markey ​សមាជិក​ព្រឹទ្ធសភា​គណបក្ស​ប្រជាធិបតេយ្យ​នៃ​រដ្ឋ Massachusetts ​កាលពី​ថ្ងៃទី​២១​ ខែតុលា ​ឆ្នាំ២០២១​ ក្នុង​គោលបំណង​លើក​កម្ពស់​ការបោះឆ្នោត​ដោយ​សេរី​និង​ត្រឹមត្រូវ ស្តារ​លទ្ធិ​ប្រជាធិបតេយ្យ​ សេរីភាព​នយោបាយ​និង​សិទ្ធិ​មនុស្ស​នៅ​កម្ពុជា។ ច្បាប់​នេះ​ក៏​តម្រូវ​ឱ្យ​ដាក់ទណ្ឌកម្ម​បុគ្គល​ទាំងឡាយ​ណា​ដែល​រំលោភ​សិទ្ធិមនុស្ស​និង​លទ្ធិ​ប្រជាធិបតេយ្យ​ដោយ​ការ​បង្កក​ទ្រព្យ​សម្បត្តិដែល​មាន​នៅ​សហរដ្ឋ​អាមេរិក ​ហាមឃាត់​ទិដ្ឋាការមិន​ឱ្យ​ចូល​សហរដ្ឋ​អាមេរិក​និង​ដកហូត​ទិដ្ឋាការ​ដែល​មាន​ស្រាប់។​,
,
លោក ​Ed Markey បាន​ថ្លែង​ក្នុង​សេចក្តី​ប្រកាស​ព័ត៌មាន​ក្រោយពី​ការ​អនុម័ត​ថា៖ «លោក​នាយករដ្ឋមន្ត្រី​ ហ៊ុន សែន​ និង​បក្ខពួក​របស់​លោក​បាន​ទទួល​ខុសត្រូវ​លើការ​បង្រ្កាប​ទូទាំង​ប្រទេស​ប្រឆាំង​នឹង​ក្រុម​នយោបាយ​ជំទាស់​ ការ​និយាយ​ស្តី​ដោយ​សេរី ​និង​ផ្នែក​សារព័ត៌មាន​ ខណៈ​ពេល​ដែល​ប្រកាន់​យក​អំពើ​ពុករលួយ​ជា​អចិន្ត្រៃយ៍​ដោយ​ប្រជាជន​កម្ពុជា​ជា​អ្នករងគ្រោះ»។,លោក Bob Menendez ​ប្រធាន​គណៈកម្មាធិការ​ទំនាក់​ទំនង​ការបរទេស​នៃ​ព្រឹទ្ធសភា​បាន​ប្រាប់​អ្នកសារព័ត៌មាន​ដែរ​ថា៖ «ខ្ញុំ​គិត​ថា​នេះ​គឺ​ជា​កិច្ច​ខិតខំ​ប្រឹងប្រែង​យ៉ាង​ខ្លាំង​សម្បើម​ក្នុង​ការ​ជួយ​កម្ពុជា​ក្នុង​កិច្ចខិតខំ​ប្រឹងប្រែង​កសាង​ស្ថាប័ន​ប្រជាធិបតេយ្យ​និង​ស្វែងរក​សន្តិភាព។ វាក៏​បង្ហាញ​ថា​សហរដ្ឋ​អាមេរិក​ចូលរួម​ចំណែក​ក្នុង​កិច្ចការ​នេះ​ផងដែរ»។,
​,
សេចក្តី​ស្នើច្បាប់​ S-3052​ នេះ​ក៏​ស្នើ​ឱ្យ​រដ្ឋាភិបាល​សហរដ្ឋ​អាមេរិក​តាម​ដាន​ពិនិត្យ​មើល​សកម្មភាព​របស់​យោធា​ចិន​នៅ​កម្ពុជា​ផងដែរ​ ក្នុង​នោះ​មាន​ការសាងសង់​ពង្រីក​មូលដ្ឋាន​កងទ័ព​ជើង​ទឹក​រាម​នៅ​ខេត្ត​ព្រះសីហនុ​និង​នៅ​អាកាស​យានដ្ឋាន​តារាសាគរ​នៅ​ក្នុង​ខេត្ត​កោះកុង។ ការណ៍​នេះ​ដោយសារ​អ្នក​តាក់តែង​ច្បាប់​បារម្ភ​ថា​វា​អាច​នឹង​មាន​ផលប៉ះពាល់​ដល់​ផលប្រយោជន៍​សម្ព័ន្ធមិត្ត​និង​ដៃគូ​របស់​សហរដ្ឋ​អាមេរិក​នៅ​ក្នុង​តំបន់។ សេចក្តី​ស្នើច្បាប់​មួយ​ទៀត​ដែល​អម​នឹង​ច្បាប់​នេះ​ដែរ​និង​មាន​វិសាលភាព​ដូចគ្នា​គឺ​ច្បាប់​ស្តីពី​ប្រជាធិបតេយ្យ​កម្ពុជា​ឆ្នាំ​២០២១​(HR-4686)​ ត្រូវ​បាន​រដ្ឋសភា​អនុម័ត​កាលពី​ខែ​កញ្ញា​ឆ្នាំ​មុននិង​កំពុងតែ​ស្ថិតនៅ​ក្នុង​គណៈកម្មាធិការ​ទំនាក់ទំនង​ការបរទេស​របស់​ព្រឹទ្ធសភា។ សេចក្តី​ស្នើច្បាប់​នោះ​ស្នើ​ឡើង​ដោយ​លោក ​Steve Chabot សមាជិក​រដ្ឋសភា​គណបក្ស​សាធារណរដ្ឋ​មកពី​រដ្ឋ ​Ohio និង​លោក​ Alan Lowenthal ​សមាជិក​រដ្ឋសភា​គណបក្ស​ប្រជាធិបតេយ្យ​មកពី​រដ្ឋ ​California។,
,
លោក​ Charles Dunst​ អ្នកស្រាវជ្រាវ​នៃ​មជ្ឈមណ្ឌល ​CSIS​ និង​ជា​អ្នកនិពន្ធ​មួយ​រូប​នៃ​របាយការណ៍​«ជ,»​ បាន​ថ្លែង​ថា​ចំណាត់ការ​របស់​គណៈកម្មាធិការ​ព្រឹទ្ធសភា​គឺ​ជា​ការ​បំពេញ​ចន្លោះ​ប្រហោង​ដោយសារ​ស្ថាប័ន​នីតិប្រតិបត្តិ​របស់​រដ្ឋាភិបាល​សហរដ្ឋ​អាមេរិក​បាន​ចំណាយ​ពេល​អស់​ជាច្រើន​ឆ្នាំ​ដោយ​មិន​មាន​គោល​នយោបាយ​ច្រើន​ចំពោះ​កម្ពុជា​ទេ។,
,
លោក​ Charles Dunst បាន​បន្ថែម​ប្រាប់​វីអូអេ​តាម​សារ​អ៊ីមែល​កាល​ពី​ថ្ងៃសុក្រ​សប្តាហ៍​មុន​ថា៖ «ប្រសិនបើ​សេចក្តី​ព្រាងច្បាប់​នេះ​ក្លាយ​ជា​ច្បាប់​ វា​នឹង​តម្រូវ​ឱ្យ​សេតវិមាន​យ៉ាងហោចណាស់​ពិចារណា​លើ​ការដាក់​ទណ្ឌកម្ម​ដែល​មាន​កម្រិត​បន្ថែម​ទៀត ​និង​តាមដាន​យ៉ាង​ដិតដល់​នូវ​ការ​ធ្លាក់​ចុះ​នៃ​លទ្ធិ​ប្រជាធិបតេយ្យ​របស់​កម្ពុជា​ ដែល​ទាំងពីរ​នេះ​នឹង​មិន​ធ្វើ​ឱ្យ​ទំនាក់ទំនង​មិនល្អ​ស្រាប់​រវាង​សហរដ្ឋ​អាមេរិក​ និង​កម្ពុជា​កាន់តែ​ចុះខ្សោយ​នោះ​ទេ»។,
,
មជ្ឈមណ្ឌល​ CSIS​ យល់​ថា​ វិធានការ​ទណ្ឌកម្ម​ដែល​សហរដ្ឋ​អាមេរិក​ដាក់​កន្លង​មក​ក៏​មិន​មាន​ប្រសិទ្ធភាព​និង​មាន​ផល​បញ្ច្រាស​វិញ។ ​ដូច្នេះ​សហរដ្ឋ​អាមេរិក​គួរតែ​ជៀសវាង​ការ​ដាក់​ទណ្ឌកម្ម​ដើម្បី​ឱ្យ​មាន​ការ​ផ្លាស់ប្តូរ​របប។ មជ្ឈមណ្ឌល​ CSIS​ យល់​ថា​ សេចក្តី​ស្នើ​ច្បាប់​នានា​ដែល​សមាជិក​រដ្ឋសភា​និង​ព្រឹទ្ធសភា​ស្នើ​ឡើង​ដែល​មាន​ដូចជា​សេចក្តី​ស្នើ​ច្បាប់​ស្តីពី​ពាណិជ្ជកម្ម​កម្ពុជា ​(Cambodia Trade Act) ដែល​ស្នើ​ឡើង​ដោយ​លោក​ Chris Coons​ សមាជិក​ព្រឹទ្ធសភាគណបក្ស​ប្រជាធិបតេយ្យ​ប្រចាំ​រដ្ឋ​ Delaware ​និង​លោក​ Ted Cruz សមាជិក​ព្រឹទ្ធសភា​គណបក្ស​សាធារណរដ្ឋ​ប្រចាំ​រដ្ឋ​ Texas​ដើម្បី​រឹតត្បិតឋានៈ​អនុគ្រោះ​ពន្ធ ​(GSP)​ នាំ​ទំនិញ​ចូល​សហរដ្ឋ​អាមេរិក​គឺ​មិន​មាន​ប្រសិទ្ធភាព​ទេ ​ហើយ​បែរ​ជា​ធ្វើ​ឱ្យ​ប៉ះពាល់​ដល់​ពលរដ្ឋ​កម្ពុជា​និង​មិន​អាច​ធ្វើ​កំណែទម្រង់​តាម​លទ្ធិប្រជាធិបតេយ្យ​ឡើយ។​,របាយការណ៍​បាន​បន្ថែម​ថា៖ «ក្រុម​ឥស្សរជន​ដែល​ជា​មុខសញ្ញា​នឹង​ចូល​ទៅ​ឱប​រឹត​ចិន​ដែល​ជា​អ្នកផ្តល់​ផល​ប្រយោជន៍​កាន់តែ​ខ្លាំង​ឡើង​។​ អ៊ីចឹង​ហើយ​ពួកគេ​នឹង​ប្រើ​ឧបករណ៍​ផ្តាច់ការ​កាន់តែ​ច្រើនឡើង​ ដោយ​បង្កើត​ឱ្យ​មាន​វដ្ដ​នៃ​ការ​ដើរ​ថយក្រោយ»។,
,
ក្នុង​វិធានការ​ដែល​រដ្ឋាភិបាល​លោក​ ហ៊ុន សែន​ បាន​ចាត់ការ​ជា​ការ​ឆ្លើយតប​នឹង​ចំណាត់ការ​របស់​សហរដ្ឋ​អាមេរិកគឺ​ការ​អនុម័ត​យក​ច្រកចេញ​អ៊ីនធឺណិត​ជាតិ​ដែល​មាន​ការ​រឹតត្បិត​ ការ​បង្ក្រាប​លើ​សកម្មជន​បរិស្ថាន​និង​សហជីព​ និង​ការ​កាត់ទោស​អ្នកនយោបាយ​ប្រឆាំង។ នេះ​បើ​តាម​ការ​វាយ​តម្លៃ​របស់​មជ្ឈមណ្ឌល​ CSIS។​,
,
មជ្ឈមណ្ឌល​ CSIS ​បាន​បន្ថែម​ថា៖ «ប្រសិនបើ​ទណ្ឌកម្ម​ដោយ​ផ្ទាល់​លើ​បុគ្គល​អ្នកធំ​ទទួល​បាន​ការវិវត្ត​លើ​ផ្នែក​សិទ្ធិមនុស្ស​ ឬ​អំពើ​ពុករលួយ​នៅ​កម្ពុជា​ ប្រហែល​ជា​មកដល់​ពេល​នេះ​យើង​ឃើញ​ជោគជ័យ​ហើយ»។,
,
រដ្ឋាភិបាល​កម្ពុជា​ថ្លែង​ថា​គោលនយោបាយ​ការបរទេស​កម្ពុជា​គឺ​ចង​មិត្ត​ជាមួយ​នឹង​គ្រប់​ប្រទេស​ជាពិសេស​គឺមិន​ចង់​ជ្រើសរើស​រវាង​ចិន​ឬ​សហរដ្ឋ​អាមេរិក​ទេ។,លោក ផៃ ស៊ីផាន ​អ្នកនាំពាក្យ​រាជរដ្ឋាភិបាល​កម្ពុជា​ថ្លែង​ថា​ ការ​មិន​យល់គ្នា​រវាងកម្ពុជា​និង​សហរដ្ឋ​អាមេរិក​គឺ​មាន​ជាច្រើន​ទសវត្សរ៍​មក​ហើយ៖ «អ្វី​ដែល​ខ្ញុំ​កត់សម្គាល់​គឺ​ថា​តាំងពី​ឆ្នាំ​៥០​ជាង​រហូតមកដល់​ឥឡូវនេះ​ យើង​អត់​បាន​ច្បាស់​ អត់​បាន​យល់​គ្នា។ មួយ​ជីវិត​របស់​ខ្ញុំ​អត់ឃើញ​អ្វី​ទៅ​ជា​គោលនយោបាយ​របស់​សហរដ្ឋ​អាមេរិក​ធ្វើ​ឱ្យ​កម្ពុជា​យល់​បាន​ហើយ​សហរដ្ឋ​អាមេរិក​ក៏​មិន​យល់​ច្បាស់​អំពី​ថា​តើ​ធ្វើ​យ៉ាងម៉េច​អំពី​កម្ពុជា​យើង។ អត់​យល់​ទាន់​ច្បាស់​ជាមួយ​គ្នា​នៅឡើយ​ទេ។ នយោបាយ​បរទេស​ហ្នឹង​គឺ​បរាជ័យ​រហូត រហូតដល់​ខ្ញុំ​កំពុងតែ​និយាយ​នេះ»។,
,
លោក ផៃ​ ស៊ីផាន ​បន្ថែម​ថា​ អ្វី​ដែល​កម្ពុជា​មើល​ឃើញ​គឺ​ការ​ដាក់​ទណ្ឌកម្ម​ដែល​មិន​សមស្រប​តាម​ការវិវត្ត​នៃ​សម័យកាល៖ «ពិភពលោក​កំពុង​ចូល​មកដល់​សម័យកាល​នៃ​អ្វី​ទៅ​ជា​តម្លៃ​ប្រជាធិបតេយ្យ​ហើយ​នឹង​អ្វី​ទៅ​មិនមែន​ជា​ប្រជាធិបតេយ្យ​។ ពិភពលោក​កំពុង​តែ​ទទួលស្គាល់​ថា​ការ​ជឿនលឿន​នៃ​ឧត្តមភាព​សេដ្ឋកិច្ច​ ពិភពលោក​កំពុងតែ​យល់​ឃើញ​ថា​ពហុបក្ស​នៃ​កិច្ច​សហប្រតិបត្តិការ​គឺ​ល្អ​ដែល​មាន​ឧត្តមភាព»។,
,
គណបក្ស​ប្រជាជន​កម្ពុជា​ដែល​ជា​គណបក្ស​កាន់​អំណាច​យល់​ថា​ការយល់​ច្រឡំ​គ្នា​នេះ​មិន​ធំដុំ​ទេ​ហើយ​អាច​នឹង​មាន​ឱកាស​ជជែក​គ្នារក​ដំណោះស្រាយ​បាន​បើ​សហរដ្ឋ​អាមេរិក​សុខចិត្ត​ស្តាប់និង​ទទួល​យក​ការ​ពន្យល់​របស់​កម្ពុជា។,
,
លោក សុខ ឥសាន ​អ្នកនាំពាក្យ​គណបក្ស​ប្រជាជន​កម្ពុជា​បាន​បញ្ជាក់​ប្រាប់​វីអូអេ​ថា៖ «រាជរដ្ឋាភិបាល​កម្ពុជា​អត់មាន​គំនិត​ចង្អៀត​ចង្អល់​ទេ​គឺ​អនុវត្ត​ត្រឹមត្រូវ​ទៅ​តាម​ខ្លឹម​សារ​ដែល​មាន​ចែង​នៅ​ក្នុង​រដ្ឋធម្មនុញ្ញ​មិនមែន​យើង​មាន​ទំនាក់​ទំនង​ស្និត​រមួត​រវាង​កម្ពុជា​ចិន​ ជាមួយ​វៀតណាមជាមួយ​បណ្តា​ប្រទេស​ផ្សេងៗ​ទៀត​ហើយ​យើង​ឈប់​ទំនាក់​ទំនង​ជាមួយ​លោក​ខាងលិច​ទេ។​ អត់​មាន​អ៊ីចឹង​ទេ»។,
,
រដ្ឋបាល​លោក​ប្រធានាធិបតី Joe Biden បាន​ខិតខំ​ផ្តោត​ការ​យកចិត្ត​ទុកដាក់​លើ​តំបន់​អាស៊ីអាគ្នេយ៍​ដើម្បី​ទប់ទល់​នឹង​ឥទ្ធិពល​របស់​ប្រទេស​ចិន​ដែល​កាន់តែ​កើន​ឡើង​និង​អាច​គំរាម​កំហែង​ដល់​ផលប្រយោជន៍​សម្ព័ន្ធមិត្ត​របស់​សហរដ្ឋ​អាមេរិក​ក្នុង​តំបន់។ កាលពី​ពាក់​កណ្តាល​ខែឧសភា សេតវិមាន​បាន​,​ មក​ចូលរួម​កិច្ចប្រជុំ​កំពូល​ពិសេស​នៅ​រដ្ឋធានី​វ៉ាស៊ីនតោន។ ​,ប៉ុន្តែ​ មជ្ឈមណ្ឌល ​CSIS ​យល់​ថា ការ​អញ្ជើញ​លោក​ហ៊ុន​សែន​មក​រដ្ឋធានី​វ៉ាស៊ីនតោន​ចូលរួម​កិច្ចប្រជុំ​កំពូល​នោះ​ដើម្បី​បង្ហាញ​ថា ​សហរដ្ឋ​អាមេរិក​យកចិត្ត​ទុកដាក់​និង​ជិតស្និទ្ធ​នឹង​អាស៊ាន​ក្នុង​កិច្ច​ខិតខំ​ប្រឹងប្រែង​ទប់ទល់​ចិន​ក៏​ជា​ការ​បង្កើត​ឱ្យ​មាន​ការ​ភាន់​ច្រឡំ​មួយ​ដែរ​លើ​ជំហរ​របស់​អាមេរិក​ចំពោះ​កម្ពុជា​ដែល​បច្ចុប្បន្ន​ជា​ប្រធាន​ប្តូរវេន​របស់​អាស៊ាន។ ការណ៍​នេះ​ដោយសារ​លោក​ហ៊ុន​ សែនមាន​ទំនោរ​ក្នុង​ការ​ដាក់​ឱ្យ​មហាអំណាច​ជល់​គ្នា​ដើម្បី​ទាញ​យក​ផលប្រយោជន៍។ ឆ្លងតាម​កាយវិការ​នេះ​លោក ហ៊ុន សែន​ រំពឹង​ថា​នឹង​មិន​មាន​ការ​ដាក់​ទណ្ឌកម្ម​ធ្ងន់ធ្ងរ​ដល់​កម្ពុជា​ដូចមុន​ឡើយ​សូម្បី​នៅ​ពេល​កម្ពុជា​លែង​ជា​ប្រធាន​ប្តូរ​វេន​របស់​សមាគម​ប្រជាជាតិ​អាស៊ី​អាគ្នេយ៍(អាស៊ាន)។,
,
យ៉ាងណាក៏ដោយ​ ក្រុម​អ្នកស្រាវជ្រាវយល់​ថា​ ការ​ធ្វើការ​ជាមួយ​នឹង​រដ្ឋាភិបាល​កម្ពុជា​ត្រូវមាន​លក្ខណៈ​យុទ្ធសាស្ត្រដោយមិន​ត្រូវ​ឱប​ក្រសោប​របប​របស់​លោក​ហ៊ុន​សែន​ទេ ហើយ​មាន​ឱកាស​ជាច្រើន​ដែល​សហរដ្ឋ​អាមេរិក​គួរតែ​ផ្តោត​ក្នុង​ការ​រឹតចំណង​មិត្តភាព​របស់​ប្រទេស​ទាំង​ពីរ​សម្រាប់​ពេល​ខាងមុខ។,
,
មជ្ឈមណ្ឌល​ CSIS​ ស្នើ​ឱ្យ​អ្នក​តាក់តែង​គោលនយោបាយ​អាមេរិកាំង​ត្រូវ​បង្កើត​គោលនយោបាយ​ដែល​មាន​លក្ខណៈ​ច្នៃប្រឌិត​និង​ស្ថាបនា​ចំពោះ​ប្រទេស​កម្ពុជា​ឱ្យ​ឆាប់​ដោយ​ផ្តោត​លើ​ការស្តារ​ការខូចខាត​ដែល​មាននៅ​មូលដ្ឋាន​កងទ័ព​ជើងទឹក​រាម​និង​រមណីយដ្ឋាន​តារាសាគរ​ ចូលរួម​ធ្វើការ​ជាមួយ​រដ្ឋាភិបាល​លោក ហ៊ុន​សែន​ នៅ​កន្លែង​ណា​ដែល​ការ​ដាក់​ទណ្ឌកម្ម​នៅ​មាន​ចន្លោះ​ប្រហោង​ ដាក់ទុន​លើ​សារព័ត៌មាន​ភាសា​ខ្មែរ​ដែល​ឯករាជ្យ​ ពង្រីក​និង​ផ្សព្វផ្សាយ​ជំនួយ​របស់​សហរដ្ឋ​អាមេរិក​ទៅ​ប្រទេស​កម្ពុជា​ ពង្រីក​ការចូលរួម​របស់​អង្គការ​សង្គម​ស៊ីវិល​ឱ្យ​ហួស​ពី​រាជធានី​ភ្នំពេញ ​ផ្តល់​មូលនិធិ​ដល់​សកម្មភាព​ដោះមីន​ និង​ចរចា​ស្វែងរក​ដំណោះស្រាយ​បំណុល​ជាង​៥០០​លាន​ដុល្លារ​ដែល​កម្ពុជា​ជំពាក់​សហរដ្ឋ​អាមេរិក​តាំងពី​សម័យ​សង្គ្រាម​ជាដើម។,
,
មជ្ឈមណ្ឌល​សម្រាប់​ការសិក្សា​អន្តរជាតិ​និង​យុទ្ធសាស្ត្រ​យល់​ថា​កិច្ចសហការ​ជាមួយ​នឹង​កម្ពុជា​គួរតែ​ធ្វើឱ្យ​បាន​ឆាប់​ព្រោះ​ការ​រង់ចាំ​ណា​មួយ​ដល់​អ្នកដឹកនាំ​ជំនាន់​ក្រោយ​ដែល​គេ​រំពឹង​ថា​នឹង​មាន​លោក ហ៊ុន ​ម៉ាណែត​ កូនប្រុស​ច្បង​របស់​លោក ហ៊ុន សែន​ ជា​នាយក​រដ្ឋមន្ត្រី​ក៏​នៅ​មាន​ភាព​មិន​ទាន់​ច្បាស់លាស់។,
,
លោក​ Charles Dunst​ បាន​បញ្ជាក់​បន្ថែម​ថា៖ «ការណ៍​ដែល​លោក ហ៊ុន ម៉ាណែត ​សិក្សា​នៅ​សហរដ្ឋ​អាមេរិក​អស់​រយៈពេល​យូរ បង្ហាញ​ថា ​គាត់​អាច​រក្សា​ភាព​ស្និទ្ធស្នាល​ផ្ទាល់ខ្លួន​ជាមួយ​នឹង​ទីក្រុង​វ៉ាស៊ីនតោន​ ជាង​ឪពុក​របស់​គាត់។ ប៉ុន្តែ​ប្រសិន​បើ​លោក ហ៊ុន ម៉ាណែត ​ទទួល​បាន​ជោគជ័យ​ក្នុង​ការ​ក្លាយ​ជា​នាយក​រដ្ឋមន្ត្រី​កម្ពុជា លោក​ទំនង​ជា​ប្រឈម​មុខ​នឹង​ការ​ប្រឆាំង​ទាំង​សាធារណជន​ និង​ឥស្សរជន​គណបក្ស​ប្រជាជន​កម្ពុជា​ដែល​នេះ​បង្ហាញ​ថា ​លោក​នឹង​ត្រូវ​ពឹង​លើ​ចិន ​ដើម្បី​ការគាំទ្រ​នយោបាយ។ លោក ហ៊ុន ម៉ាណែត​ ប្រហែលជា​ចូលចិត្ត​សហរដ្ឋ​អាមេរិក ​ប៉ុន្តែ​វា​ពិបាក​នឹង​ស្រមៃ​ថា​គាត់​ជា​នាយក​រដ្ឋមន្ត្រី​ ដែល​រៀបចំ​ទំនាក់​ទំនង​ការបរទេស​ឡើងវិញ​របស់​កម្ពុជា​ឱ្យ​បាន​ធំដុំ​ យ៉ាងហោចណាស់​ក៏​មិន​លឿន​ភ្លាមៗ​ដែរ»។,គណបក្ស​សង្គ្រោះ​ជាតិ​យល់​ស្រប​នឹង​ការវាយតម្លៃ​របស់​មជ្ឈមណ្ឌល​ CSIS ​ថា​កម្ពុជា​បាន​ធ្លាក់​ចុះ​ខាង​ផ្នែក​លទ្ធិ​ប្រជាធិបតេយ្យ​និង​ជា​កង្វល់​មួយ​សម្រាប់​សហរដ្ឋ​អាមេរិក។ ​,
,
អ្នកស្រី ​មូរ​ សុខហួរ​ អនុប្រធាន​គណបក្ស​សង្គ្រោះ​ជាតិ​ដែល​កំពុង​រស់នៅ​និរទេស​ខ្លួន​ក្នុង​សហរដ្ឋ​អាមេរិក​បាន​ថ្លែង​ប្រាប់​វីអូអេ​ថា៖ «រដ្ឋាភិបាល​សហរដ្ឋ​អាមេរិក​គួរតែ​យក​ប្រទេស​កម្ពុជា​ជា​រឿង​អាទិភាព​ គឺ​មិនត្រឹម​តែ​ថា​ កម្ពុជា​មាន​វត្តមាន​ចិន​នៅ​លើ​ទឹកដី​ មាន​ទាំង​យោធា។ល។​ និង។ល។​ទេ។ ឥឡូវ​យើង​ឃើញ​មាន​ទៅ​ដល់​រឿង​ម៉ាហ្វីយ៉ា​ រឿង​ដូរ​លុយ​កខ្វក់​នៅ​កម្ពុជា។ នេះ​គឺ​ជា​កង្វល់​របស់​សហរដ្ឋ​អាមេរិក»។,
,
ប៉ុន្តែ​អ្នកស្រី​ មូរ សុខហួរ​ យល់​ថា ​របាយការណ៍​ស្រាវជ្រាវ​នេះ​ផ្តល់​តម្លៃ​ខ្ពស់​ពេក​ដល់​លោក ​ហ៊ុន សែន ​ដែល​ចង់​ឱ្យ​យក​របប​របស់​លោក ហ៊ុន សែន​ ជា​ដៃគូ​និង​បន្ត​កិច្ចសហការ៖ «ខ្ញុំ​មិន​យល់​ឃើញ​ថា​ សហរដ្ឋ​អាមេរិក​គួរតែបន្ត​យក​របប​លោក​ ហ៊ុន សែន ​ធ្វើ​ជាដៃគូ​ហើយ​សង្ឃឹម​ថា​នឹង​អាច​កែទម្រង់​របប​លោក ​ហ៊ុន សែន ​បាន​ទេ។​ អត់​បាន​ទេ។ ​អ្វី​ដែល​សហរដ្ឋ​អាមេរិក​ត្រូវ​តែ​ធ្វើ​ ត្រូវ​តែ​បង្ហាញ​ឱ្យ​ច្បាស់​គឺ​ដូច​អ្វី​ដែល​សហរដ្ឋ​អាមេរិក​បាន​ធ្វើ​ជាមួយ​នឹង​អ៊ុយក្រែន​អ៊ីចឹង។ សហរដ្ឋ​អាមេរិក​ដាក់​ទុន​ទាំង​អស់​មក​ជួយ​អ្នក​ប្រជាធិបតេយ្យ​ ជួយ​ចលនា​អ្នក​ប្រជាធិបតេយ្យ​នៅ​គ្រប់​រូបភាព​ទាំងអស់​ជាពិសេស​លើ​ការ​បង្ក​ឱ្យ​មាន​ការបោះឆ្នោត​ដោយ​សេរី ត្រឹមត្រូវ​និង​យុត្តិធម៌»។,
,
គណបក្ស​សង្គ្រោះ​ជាតិ​យល់​ថា​ទណ្ឌកម្ម​កន្លងមក​ដោយ​ផ្ទាល់​លើ​ឥស្សរជន​ធំៗ​ជុំវិញ​លោក​ ហ៊ុន សែន ​គឺ​មាន​ផល​ប៉ះពាល់​ដែរ​ដោយសារ​អ្នក​ទាំង​នោះ​លែង​ចេញ​មុខមាត់​សាធារណៈ​ច្រើន​ដូចមុន​ដើម្បី​បង្ហាញ​ឥទ្ធិពល​របស់ពួកគេ។,
,
សហរដ្ឋ​អាមេរិក​អះអាង​ពី​ការ​បន្ត​ជួយ​ដល់​ប្រទេស​កម្ពុជាបើ​ទោះជា​មាន​ការរិះគន់​ពី​អ្នក​ជំនាញ​អន្តរជាតិ​និង​ក្នុង​ពេល​ដែល​ឥទ្ធិពល​របស់​ចិន​នៅ​កម្ពុជា​រីកចម្រើន​ដល់​កម្រិត​យុទ្ធសាស្ត្រ​គ្រប់​ជ្រុងជ្រោយ​ក៏ដោយ។ ​,
,
កញ្ញា ​Stephanie Arzate ​អ្នកនាំពាក្យ​ស្ថានទូត​សហរដ្ឋ​អាមេរិក​ប្រចាំ​នៅ​កម្ពុជា​បាន​បញ្ជាក់​តាម​សារ​អេឡិកត្រូនិក​ប្រាប់​វីអូអេ​ថា៖ «សហរដ្ឋ​អាមេរិក​នៅតែ​ប្តេជ្ញា​ជួយ​ពលរដ្ឋ​កម្ពុជា​និង​ក្តីប្រាថ្នា​របស់​ពួកគេ​ចង់បាន​ប្រទេស​មួយ​ដែល​ឯករាជ្យ​ ប្រជាធិបតេយ្យ​និង​រុងរឿង​ដែល​សំឡេង​ទាំងអស់​ត្រូវ​បាន​គេទទួល​ស្តាប់​និង​គោរព​និង​អធិបតេយ្យភាព​នៃ​ព្រះរាជាណាចក្រ​ត្រូវ​បាន​គោរព»។,
,
ស្ថានទូត​សហរដ្ឋ​អាមេរិកបាន​បញ្ជាក់ថា ​កម្ពុជា​ទទួល​បាន​អត្ថប្រយោជន៍​យ៉ាង​ច្រើន​ពី​ការ​នាំ​ទំនិញ​មក​លក់​នៅ​ទីផ្សារ​សហរដ្ឋ​អាមេរិក​ហើយ​សព្វ​ថ្ងៃ​នេះ សហរដ្ឋ​អាមេរិក​គឺ​ជា​ទីផ្សារ​នាំ​ចេញ​តែ​មួយ​ធំ​ជាង​គេ​របស់​កម្ពុជា។,
,
កញ្ញា ​Arzate ​ក៏​បាន​បន្ថែម​ថា៖ «ទំនាក់ទំនង​ពាណិជ្ជកម្ម​របស់​យើង​គួរតែ​មាន​ផលប្រយោជន៍​ទៅវិញទៅមក​ តម្លាភាព​ តុល្យភាព​ និង​ប្រកាន់​ខ្ជាប់​នូវ​ស្តង់ដារ​ខ្ពស់​បំផុត​ រួម​ទាំង​សិទ្ធិ​ការងារ​ផងដែរ»។,
,
ទោះបី​ជា​មាន​ការ​ដាក់​ទណ្ឌកម្ម​និង​ការ​ធ្លាក់ចុះ​ផ្នែក​សិទ្ធិមនុស្ស​ក៏ដោយ ក៏​ទំហំ​ពាណិជ្ជកម្ម​ដែល​កម្ពុជា​នាំ​ទំនិញ​ចូល​សហរដ្ឋ​អាមេរិក​មាន​ការ​កើន​ឡើង​ជា​រៀងរាល់​ឆ្នាំ។​ ក្នុង​ឆ្នាំ​២០១៧​កម្ពុជា​នាំ​ទំនិញ​ចូល​សហរដ្ឋ​អាមេរិក​មាន​ទំហំ​ទឹកប្រាក់​ចំនួន​៣,០៦​ពាន់​លាន​ដុល្លារ​និង​ក្នុង​ឆ្នាំ​២០២១​បាន​ឡើង​ដល់​៨,៧៤​ពាន់​លាន​ដុល្លារ។ នេះ​បើ​តាម​ស្ថិតិ​ចងក្រង​ដោយ​ការិយាល័យ​ជំរឿន​របស់​សហរដ្ឋ​អាមេរិក៕"
https://khmer.voanews.com/a/opposition-khmer-will-party-announces-support-of-political-alliance-establishment-to-contest-next-year-s-election/6675619.html,"
គណបក្ស​ឆន្ទៈ​ខ្មែរ​ប្រកាស​​គាំទ្រ​បំណង​នៃ​ការ​​ចង​សម្ពន្ធ​នយោបាយ ដើម្បី​ប្រកួតប្រជែង​ការ​បោះឆ្នោត​ថ្នាក់​ជាតិ​ឆ្នាំ​២០២៣​
",រូបឯកសារ៖ លោក គង់ មុនីកា ប្រធាន​គណបក្ស​ឆន្ទ:​ខ្មែរ ផ្តល់​សម្ភាសន៍​ដល់​ VOAនៅ​ថ្ងៃ​ទី០៧ ខែ​កក្កដា ឆ្នាំ២០១៨ ​ នៅ​ឯ​ទីស្នាក់ការ​បក្ស​ ក្នុង​រាជធានី​ភ្នំពេញ។ (គី ម៉េងលី/VOA),"គណបក្ស​ឆន្ទៈ​ខ្មែរ​ដែល​ដឹកនាំ​ដោយ​កូន​ប្រុស​របស់​លោក​ គង់​ គាំ​ អតីត​អនុ​ប្រធាន​គណបក្ស​សង្គ្រោះ​ជាតិ​ បាន​ប្រកាសគាំទ្រ​បំណង​នៃ​ការ​ចង​សម្ពន្ធភាព​នយោបាយជាមួយ​គណបក្ស​ដទៃ ដោយ​បាន​បង្ហាញ​ពីការ​រួប​រួម​គ្នា ​ក្រោម​គណបក្ស​នយោបាយ​មួយ ដើម្បី​ប្រកួតប្រជែង​ការ​បោះឆ្នោត​ថ្នាក់​ជាតិ​នៅ​ឆ្នាំ​ក្រោយ។,
,
គណ​បក្ស​ឆន្ទៈ​ខ្មែរ នៅ​ថ្ងៃ​ពុធ​នេះ បាន​ចេញ​សេចក្តី​ថ្លែង​ការណ៍​មួយ​ គាំទ្រសំណើ​របស់​គណបក្ស​ប្រជាធិបតេយ្យ​មូលដ្ឋាន​ ដែល​ប្រកាស​ជា​ផ្លូវ​ការ ​កាល​ពី​ថ្ងៃ​អង្គារ អំពី​ការ​ចង់​ចង​សម្ពន្ធ​ជាមួយ​គណបក្ស​ផ្សេង​ក្រៅ​ពី​គណបក្ស​កាន់​អំណាច​ ​ដើម្បី​រួមគ្នា​ជា​ក្រុម​ក្នុង​ការ​តស៊ូ​មតិ​មួយ ក្នុង​ការធានា​ដំណើរការ​បោះ​ឆ្នោត​ប្រព្រឹត្ត​ទៅ​ដោយ​សេរី​ ត្រឹមត្រូវ ​និង​យុត្តិធម៌ និង​ជា​ប្រយោជន៍​ដល់​របប​ប្រជាធិបតេយ្យ​សេរី​ពហុ​បក្ស​ ​សម្រាប់​ការ​បោះ​ឆ្នោត​ជ្រើស​តាំង​តំណាងរាស្ត្រ​នៅ​ឆ្នាំ​២០២៣ខាង​មុខ។,
,
​,​បញ្ជាក់​ថា៖ ​«គណបក្ស​ឆន្ទៈ​ខ្មែរ ដែល​ឆ្លង​កាត់​ការ​ពិគ្រោះ ពិភាក្សា​ជា​ទ្វេភាគី ជា​ពហុ​ភាគី​កន្លង​មក​ជា​មួយ​បណ្តា​គណបក្ស​នយោបាយ​ខាង​លើ​ បាន​ចាប់​អារម្មណ៍​ចំពោះ​រូបមន្ត ​ការ​រួប​រួម​គ្នា​ក្រោម​គណបក្ស​នយោបាយ​មួយ ​គឺ​ជា​ជម្រើស​វិជ្ជមាន»។,គណ​បក្ស​ឆន្ទៈ​ខ្មែរ​យល់​ថា​គណ​បក្ស​ភ្លើង​ទៀន​ដែលទទួល​បាន​សំឡេង​គាំទ្រ​ច្រើនពី​ការ​បោះ​ឆ្នោត​ក្រុម​ប្រឹក្សា​ឃុំ​សង្កាត់​ឆ្នាំ​២០២២​នេះ មាន​គុណ​សម្បត្តិ ​នាំ​មុខ​ផ្តួចផ្តើម​ក្នុង​ដឹកនាំ​ការ​ពិភាក្សា​អំពី​ការ​រួប​រួម​រវាង​គណ​បក្ស​នយោបាយ​នេះ ដើម្បី​ឱ្យ​សម្រេច​មុន​ដំណាច់​ឆ្នាំ​២០២២​នេះ។,
,
​កាល​ពី​ថ្ងៃ​ទី​២៦​ ខែ​កក្កដា ​គណបក្ស​ប្រជាធិបតេយ្យ​មូល​ដ្ឋាន ​បាន​បញ្ជាក់​ថា​ការ​ចងសម្ពន្ធ​ភាពនេះ​ត្រូវឈរ​លើ​សសរ​ស្តម្ភ​ចំនួន​៤ ​រួម​មាន​គោល​បំណង គុណ​តម្លៃ គោលការណ៍ និង​គោល​នយោបាយ។ គណបក្ស​នេះ​បាន​ដាក់​ចេញ​សំណើ​ និង​ជម្រើស​ចំនួន​៣​ដល់​គណ​បក្ស​ដទៃ​ដែល​មាន​បំណង​ចង​សម្ពន្ធភាព ឬ​សហការ​គ្នា​ដែល​រួម​មាន​ ទី១​ ការ​ចែក​មណ្ឌល​គ្នា​ឈរ​ឈ្មោះ ទី២ ការ​រួម​គ្នា​ក្រោម​ឈ្មោះ​គណបក្ស​ណា​មួយ និង​ទី៣​ ​ការ​រួមគ្នា​បង្កើត​គណបក្ស​ថ្មី​មួយ។,
,
ក្រោយ​មាន​ការ​ប្រកាស​ជា​ផ្លូវ​ការ​របស់​គណបក្ស​ប្រជាធិបតេយ្យ​មូលដ្ឋាន​អំពី​ការ​ចង​សម្ពន្ធ​ភាព​នេះ ​គឺ​គណ​បក្ស​ប្រឆាំង​ផ្សេង​ទៀត ​ដូច​ជា​គណបក្ស​ភ្លើង​ទៀន គណបក្ស​កែទម្រង់​កម្ពុជា​ ក៏​បាន​បង្ហាញ​ការ​គាំទ្រ​ឱ្យ​មាន​ការ​រួម​សាមគ្គី​គ្នា​ឡើង​វិញ​ផង​ដែរ។ ​ពួកគេ​យល់​ថា​វា​ជា​រឿងល្អ ដើម្បី​រួម​កម្លាំង​គ្នា​ធ្វើ​ឱ្យ​ប្រសើរ​ឡើង​នូវ​លទ្ធិ​ប្រជាធិបតេយ្យ​ក្នុង​ប្រទេស​កម្ពុជា ទប់ទល់​ឥទ្ធិពល​របស់​គណបក្ស​កាន់​អំណាច បង្កើន​សំឡេង​ជំទាស់​ក្នុង​រដ្ឋ​សភា និង​កុំ​ឱ្យ​បាត់​បង់​សំឡេង​ឆ្នោត​របស់​ប្រជា​ពល​រដ្ឋ ​ដែល​មិន​គាំទ្រ​គណ​បក្ស​កាន់​អំណាច ​ដូច​ឆ្នាំ​២០១៨​កន្លង​ទៅ។,
,
​អ្នក​នាំ​ពាក្យ​គណបក្ស​ប្រជាជន​កម្ពុជា លោក​ សុខ​ ឥសាន​ ប្រាប់​វីអូអេ​នៅ​ថ្ងៃ​ពុធ​នេះ​ថា​ គណបក្ស​កាន់​អំណាច​មិន​បារម្ភ​អ្វី​ឡើយ​ចំពោះ​ការ​ចង​សម្ពន្ធភាព​នេះ ដោយ​លោក​ចាត់​ទុក​គណ​បក្ស​ទាំង​នោះ«គ្រាន់​ជា​អំបែង​កែវ​»របស់​គណ​បក្ស​សង្គ្រោះ​ជាតិ​តែ​ប៉ុណ្ណោះ ​និង​មិន​អាច​យក​ឈ្នះ​គ​ណបក្ស​ប្រជាជន​កម្ពុជា​បាន​ឡើយ។,
,
លោក​ថ្លែង​ថា៖ «សួរ​ថា​ប្រភព​គាត់​មក​ពី​ណា ប្រភព​គាត់​ចេញ​មក​ពី... អំបែង​កែវ​របស់​គណ​បក្ស​សង្គ្រោះ​ជាតិ ដែល​បាន​បោក​ខ្ទេច​អស់​ហើយ រំលាយ​អស់​ហើយ​ហ្នឹង។ ហើយ​យើង​ដឹង​ហើយ​ថា​គណបក្ស​សង្គ្រោះ​ជាតិ វា​ឡើង​ដល់​ចំណុច​កំពូល​នៅ​ឆ្នាំ​២០១៣ ហើយ​ដល់​ក្រោយ​២០១៣​មក គាត់​រលាយ​ហើយ។ អ៊ីចឹង​គាត់​ចែក​ចេញ​ពី​ហ្នឹង​មក ហើយ​គាត់គ្រាន់​តែ​ជា​អំបែង​កែវ​ល្អិតៗ​បួន​ប្រាំ​យក​មក​ផ្គុំ​គ្នា តើ​វា​ស្មើ​កែវ​ដូច​ដើម​ទេ?​ វា​អត់​ដូច​ដើម​ទេ»៕"
https://khmer.voanews.com/a/ruling-party-lawmakers-passed-controversial-draft-law-amendment-to-constitution/6677293.html,"
តំណាងរាស្ត្រ​គណបក្ស​កាន់​អំណាច​អនុម័ត​សេចក្តី​ព្រាង​ច្បាប់​ធម្មនុញ្ញ​ដ៏​ចម្រូងចម្រាស
",រូប​ឯកសារ៖ តំណាងរាស្ត្រ​កម្ពុជា​ថត​រូប​ជាមួយ​ព្រះ​មហាក្សត្រ​នៅ​មុខ​រដ្ឋសភា​ជាតិ​កាល​ពី​ឆ្នាំ​២០១៣។,"រដ្ឋសភា​ដែល​គ្រប់គ្រង​ដោយ​តំណាងរាស្ត្រ​ខាង​គណបក្ស​ប្រជាជន​កម្ពុជា​ នៅ​ថ្ងៃ​ព្រហស្បតិ៍​នេះ បាន​អនុម័ត​សេចក្តី​ព្រាង​ច្បាប់​ធម្មនុញ្ញ​លើក​ទី​១០ ដែល​កំពុង​ចម្រូងចម្រាស។,
,
សេចក្តី​ព្រាង​នេះ​ត្រូវ​បាន​អនុម័ត​ក្នុង​សំឡេង​១០៥​នៃ​តំណាងរាស្ត្រ​ទាំងអស់​ដែល​មាន​វត្តមាន​ក្នុង​កិច្ច​ប្រជុំ។ នេះ​បើ​យោង​តាម​សេចក្តី​ប្រកាស​ព័ត៌មាន​របស់​រដ្ឋសភា​ចេញ​ផ្សាយ​នៅ​ថ្ងៃ​ព្រហស្បតិ៍​នេះ។,
,
ការ​អនុម័ត​សេចក្តី​ព្រាង​ច្បាប់​កែ​រដ្ឋធម្មនុញ្ញ​នេះ​ត្រូវ​ការ​សំឡេង​យ៉ាង​តិចពីរ​ភាគ​បី​នៃ​តំណាងរាស្ត្រ​សរុប​ទាំង​អស់​ចំនួន​១២៥​រូប។,លោក ប៉ែន បញ្ញា ប្រធាន​គណៈកម្មការ​នីតិកម្ម និង​យុត្តិធម៌​នៃ​រដ្ឋសភា លើក​ឡើង​នៅ​ក្នុង​កិច្ច​ប្រជុំ​ពេញ​អង្គរបស់​រដ្ឋសភា​ថា​ការ​ធ្វើ​វិសោធនកម្ម​រដ្ឋធម្មនុញ្ញ​លើក​ទី​១០​នេះ​ គឺ​ដើម្បី​ធានា​នូវ​និរន្តរភាព​ស្ថាប័ន​រដ្ឋ​ និង​ការពារ​ថែ​រក្សា​សន្តិភាព ខណៈ​បញ្ជាក់​តាម​ការ​លើកឡើង​របស់ក្រុម​ប្រឹក្សា​ធម្មនុញ្ញ​ដែល​បាន​ពិនិត្យ​មើល​សេចក្តី​ព្រាង​នេះ​ថា​អាច​កែប្រែបាន ហើយ​វា​មិន​ប៉ះពាល់​អ្វី​ដល់​ប្រជាធិប​តេយ្យ សេរីពហុបក្ស និង​របប​រាជានិយម​អាស្រ័យ​រដ្ឋធម្មនុញ្ញឡើ​យ។,​លោក​នាយករដ្ឋមន្ត្រី​ ហ៊ុន សែន ក៏​បាន​ចូលរួម​ក្នុង​កិច្ច​ប្រជុំ​ពិភាក្សា និង​អនុម័តរបស់​រដ្ឋសភា នៅ​ថ្ងៃ​ព្រហស្បតិ៍​នេះ ប៉ុន្តែ​លោក​មិន​បាន​ថ្លែង​អ្វី​ឡើយ។,កាល​ពី​កន្លង​ទៅ គណបក្ស​នយោបាយ​ចំនួន​៤ ដែល​រួម​មាន​គណបក្ស​ភ្លើងទៀន ​គណបក្ស​ប្រជាធិបតេយ្យ​មូលដ្ឋាន គណបក្ស​ឆន្ទៈ​ខ្មែ​រ និងគណបក្ស​កែ​ទម្រង់​កម្ពុជា បាន​ដាក់​ញត្តិ​រួម​មួយ​ទៅ​រដ្ឋសភា ដើម្បី​សុំ​ឱ្យ​រដ្ឋសភា​កុំ​អនុម័ត​សេចក្តី​ព្រាង​ច្បាប់​ធម្មនុញ្ញ​ថ្មី​ចុងក្រោយ​នេះ ដែល​ត្រូវ​បាន​គណៈ​រដ្ឋមន្ត្រី​របស់​លោក​នាយក​រដ្ឋមន្ត្រី​ ហ៊ុន សែន អនុម័ត កាល​ពី​ថ្ងៃ​ទី​៨ ខែ​កក្កដា ឆ្នាំ​២០២២។ ​គណ​បក្ស​ទាំង​នោះ​ចាត់​ទុក​ការ​ធ្វើ​វិសោធនកម្ម​ថ្មី​នេះធ្វើ​ឱ្យ​ប៉ះ​ពាល់​ធ្ងន់ធ្ងរ​ដល់​របប​សភានិយម ដោយ​បន្ថយ​សិទ្ធិ​អំណាច​តំណាងរាស្ត្រ និង​បំបាត់​សំឡេង​គណបក្ស​ដែល​មាន​អាសនៈ​ភាគ​តិច​ក្នុង​សភា។,គណបក្ស​ទាំង​៤​បញ្ជាក់​ក្នុង​ញត្តិ​រួម​នោះ​ថា ​ការ​ធ្វើ​វិសោ​ធន​កម្ម​រដ្ឋ​ធម្មនុញ្ញ​លើក​ទី​១០​នេះ ​បន្ថយ​អំណាច​សភា​ជាតិ ដោយ​ផ្តល់​សិទ្ធិ​អំណាច​ទៅ​ឱ្យ​គណបក្ស​នយោបាយ ដែល​ជា​ស្ថាប័ន​ក្រៅ​រដ្ឋាភិបាល​ក្នុង​ការ​ស្នើ​ដោយ​ផ្ទាល់​ថ្វាយ​ទៅ​ព្រះ​មហា​ក្សត្រ​ក្នុង​ការ​ចាត់​តាំង​នាយក​រដ្ឋមន្ត្រី​ ដែល​ជា​ហេតុ​ធ្វើ​ឱ្យ​ប៉ះ​ពាល់​ធ្ងន់​ធ្ងរ​ដល់​របប​សភា​និយម​ ដោយ​បំបាត់​សំឡេង​គណបក្ស​ដែល​មាន​អាសនៈ​តិច​ក្នុង​សភា​និង​ដោយ​មិន​គោរព​គោលការណ៍​ជា​មូលដ្ឋាន​នៃ​លទ្ធិ​ប្រជា​ធិបតេយ្យ​សេរី​ពហុបក្ស និង​បន្ថយ​សិទ្ធិ​អំណាច​ និង​តួនាទី​អ្នក​តំណាង​រាស្ត្រ​ ដោយ​សារ​ការ​បង្កើន​ចំនួន​តំណាង​រាស្ត្រ​ក្នុង​ការ​ធ្វើ​ញត្តិ​បន្ទោស​រាជ​រដ្ឋាភិបាល​ពី​៣០​នាក់​ ទៅ​មួយ​ភាគ​បី​ ឬ​ស្មើ​នឹង​សំឡេង​តំណាង​រាស្ត្រ​ចំនួន​៤២​នាក់។,កាល​ពី​ថ្ងៃ​ទី​២៧ ខែ​កក្កដា ឆ្នាំ​២០២២ អង្គការ​សង្គមស៊ីវិល​និង​បណ្តាញ​សហគមន៍​ជាង​១០០ បាន​ចេញ​សេចក្តី​ថ្លែង​ការណ៍​រួម​ ដោយ​សម្តែង​ការ​ព្រួយ​បារម្ភ​ចំពោះ​ការ​ធ្វើ​វិសោធនកម្ម​រដ្ឋធម្មនុញ្ញ​លើក​ទី​១០​នេះ​ និង​ថា​វា​អាច​នាំ​ឱ្យ​ប៉ះ​ពាល់​ដល់​«ស្ថិរភាព​អំណាច​រដ្ឋ និង​អំណាច​នីតិប្រតិបត្តិ​ ការ​គោរព​សិទ្ធិ​សេរីភាព​ពល​រដ្ឋ​ខ្មែរ» ដែល​មានចែង​ក្នុង​រដ្ឋធម្មនុញ្ញ។,សេចក្តី​ថ្លែង​ការណ៍​ដដែល​បញ្ជាក់​ក្រោម​ហេតុផល​ថា៖ ទី​១ វា​មិន​ឆ្លុះ​បញ្ចាំង​ពី​ឆន្ទៈ​ក៏​ដូច​ជា​ផល​ប្រ​យោ​ជន៍​របស់​ប្រជាពល​រដ្ឋ ខណៈ​មិន​មាន​ការ​ផ្សព្វ​ផ្សាយ​ឱ្យ​បាន​ទូលំទូលាយ។ ទី២ ប៉ះពាល់​ដល់​ប្រព័ន្ធ​ប្រជា​ធិប​តេយ្យ​សេរីពហុបក្ស​ក្នុង​ប្រព័ន្ធ​សភានិយម ដោយសារ​បង្កើន​ចំនួន​សមាជិក​សភា​នៅ​ក្នុង​ការ​ធ្វើ​ញត្តិ​ស្តី​បន្ទោស​រដ្ឋាភិបាល​ និង​ការ​ចាត់​តាំង​នាយករដ្ឋមន្ត្រី​ដោយ​មិន​មាន​ការ​ឯកភាព​ពី​ប្រធាន​និង​អនុប្រធាន​នៃ​រដ្ឋសភា។ ទី៣ ប៉ះ​ពាល់​ដល់​សាមគ្គីភាព​ជាតិ ខណៈ​អរិភាព​នយោបាយ​កំពុង​កើត​មាន​នៅ​ឡើយ។ទី៤​ ប៉ះ​ពាល់​ដល់​ការ​ជឿ​ទុក​ចិត្ត​លើ​ប្រព័ន្ធ​ច្បាប់ កាល​ណា​អំណាច​រដ្ឋសភា​ធ្លាក់​ចុះ។,សាស្ត្រាចារ្យ​វិទ្យាសាស្ត្រ​នយោបាយ លោក ឯម សុវណ្ណារ៉ា ប្រាប់វី​អូអេ​ថា ​ការ​ធ្វើ​វិសោធនកម្ម​រដ្ឋ​ធម្មនុញ្ញ​លើក​ទី​១០​នេះ ធ្វើ​ឱ្យ​ធ្លាក់​ចុះ​សិទ្ធិ​របស់​ប្រជាពល​រដ្ឋ ប្រជាធិបតេយ្យ​រួម​តូច និង​អំណាច​ស​ភា​អន់​ថយ។,សាស្ត្រាចារ្យ​រូបនេះ​បន្ត​ថា​រដ្ឋាភិបាល​«មិន​ខ្វល់​ខ្វាយ»ជាមួយ​ការ​លើក​ឡើង​របស់​អង្គ​ការ​សង្គម​ស៊ីវិល​ឡើយ បើ​ទោះ​ជា​មាន​ការ​រិះគន់​ក៏​ដូចជា​ភាព​ចម្រូងចម្រាស​កើត​មាន​ឡើង​ក៏ដោយ។,
លោក​ថ្លែង​ថា៖ «ព្រោះ​គណបក្ស​កាន់​អំណាច​មិន​ចាប់​អារម្មណ៍​ទៅ​លើ​ការ​លើកឡើង ឬ​ក៏​ការ​ទាមទារ​របស់​អង្គ​ការ​សង្គម​ស៊ីវិល ​ឬ​ក៏​គណបក្ស​នយោបាយ​ទេ​ ពី​ព្រោះ​វិសោធនកម្ម​នេះ​វា​ជួយ​ឱ្យ​អាច​ថា​មាន​ស្ថិរភាព​សម្រាប់​ការ​តែង​តាំង​ឥស្សរជន​នយោបាយ​មួយ​រួប ចេញ​ពី​គណបក្ស​ដែល​មាន​សំឡេងឈ្នះ​ឆ្នោត»។​,បើ​យោង​តាម​សេចក្តី​ព្រាង​ច្បាប់​ធម្មនុញ្ញ​ថ្មី​ចុង​ក្រោយ​បង្អស់​នេះ ត្រង់​មាត្រា​១១៩​ថ្មី ​អត្ថ​ន័យ​ក៏​ត្រូវ​បាន​ស្នើ​កែ​ប្រែ ដោយ​លុប​ចោល​ឃ្លា​ពាក់​ព័ន្ធ​នឹង​ការ​ស្នើ​ពី​ប្រធាន​ ដោយ​មាន​មតិ​ឯកភាព​ពី​អនុ​ប្រធាន​ទាំង​ពីរ​នៃ​រដ្ឋសភា ក្នុង​ការ​ស្នើ​តំណាង​រាស្ត្រ​មួយ​រូប​ជា​នាយក​រដ្ឋមន្ត្រី​ឱ្យ​បង្កើត​រដ្ឋាភិបាល។ មាត្រា​ថ្មី​ចែង​ថា ​តាម​សេចក្តី​ស្នើ​ពី​គណបក្ស​ដែល​មាន​អាសនៈ​ច្រើន​ជាង​គេ​ក្នុង​រដ្ឋសភា ព្រះមហាក្សត្រ​ចាត់​តាំង​វរជន​មួយ​រូប​ជា​នាយក​រដ្ឋមន្ត្រី​ ឱ្យ​បង្កើត​រាជ​រដ្ឋាភិបាល។ សេច​ក្តី​ស្នើ​ពី​គណបក្ស​ដែល​មាន​អាសនៈ​ច្រើន​ជាង​គេ​ក្នុង​រដ្ឋសភា​នេះ ត្រូវ​ចម្លង​ជូន​ប្រធាន​រដ្ឋ​សភា៕"
https://khmer.voanews.com/a/latest-amendment-to-constitution-serves-more-political-than-national-interests-says-journalist-leader/6676361.html,"
បទ​សម្ភាសន៍៖​​ វិសោធនកម្ម​រដ្ឋធម្មនុញ្ញ​ចុងក្រោយ​បង្អស់ បម្រើ​ផល​ប្រយោជន៍​នយោបាយ​ច្រើន​ជាង​ប្រយោជន៍​ជាតិ
",,
https://khmer.voanews.com/a/some-opposition-parties-support-political-alliance-to-contest-next-year-s-election/6674173.html,"
គណ​បក្ស​ប្រឆាំង​មួយ​ចំនួន​គាំទ្រ​ការ​ចង​សម្ពន្ធភាព​ជាមួយ​គ្នា ​ដើម្បី​ជា​កម្លាំង​រួម​​សម្រាប់​ការ​បោះ​ឆ្នោត​ថ្នាក់​ជាតិ​ឆ្នាំ​ក្រោយ​​
",ថ្នាក់ដឹកនាំគណបក្សប្រជាធិបតេយ្យមូលដ្ឋាន ធ្វើសន្និសីទសារព័ត៌មានស្តីពីសំណើចងសម្ពន្ធភាពនយោបាយឆ្នាំ២០២៣ជាមួយគណបក្សដទៃ នៅខណ្ឌទួលគោក រាជធានីភ្នំពេញ កាលពីថ្ងៃទី២៦ ខែកក្កដា ឆ្នាំ២០២២។ (លាស់ លីបលីប/វីអូអេ),"គណ​បក្ស​ប្រឆាំង​មួយ​ចំនួន​បាន​បង្ហាញ​ការ​គាំទ្រ​ការ​ចង​សម្ពន្ធភាព​ជា​មួយ​គ្នា ​ដើម្បី​ជា​កម្លាំង​រួមគ្នា​ ក្នុង​ការ​បង្កើន​សំឡេង​ជំទាស់​ក្នុង​សភានៅ​ឆ្នាំ​២០២៣​ ដែល​ពួកគេ​អះអាង​ថា​ដើម្បី​ទប់ទល់ឥទ្ធិពល​របស់​គណបក្ស​កាន់​អំណាច។,
,
គណបក្ស​ប្រជាធិបតេយ្យ​មូលដ្ឋាន នៅ​ព្រឹក​ថ្ងៃ​អង្គារ​នេះ ​បាន​រៀបចំ​សន្និសីទ​សារព័ត៌មាន​មួយ​ ​នៅ​ភោជនីយ​ដ្ឋាន​អូក្រា ​ក្នុង​ខណ្ឌ​ទួល​គោក ​ដោយ​បាន​ប្រកាស​ជា​ផ្លូវ​ការ​នូវ​បំណង​របស់​គណបក្ស​ក្នុង​ការ​ចង​សម្ពន្ធភាព​ជា​មួយ​គណបក្ស​ផ្សេង​ក្រៅពីគណបក្ស​កាន់​អំណាច​ ឱ្យ​បាន​មុន​ការ​បោះ​ឆ្នោត​ថ្នាក់​ជាតិ​ឆ្នាំ​២០​២៣​ ដើម្បី​រួម​កម្លាំង​គ្នា​ធ្វើ​ឱ្យ​ប្រសើរ​ឡើង​នូវ​លទ្ធិ​ប្រជាធិបតេយ្យក្នុង​ប្រទេស​កម្ពុជា និង​បង្កើន​សំឡេង​ជំទាស់​ក្នុង​រដ្ឋ​សភា។,
​,
​គណបក្ស​ប្រជាធិបតេយ្យ​មូលដ្ឋាន​បញ្ជាក់ថា​ការ​រៀប​ចំ​ និង​ដំណើរការ​នៃ​សម្ព័ន្ធ​ភាព​២០២៣​នេះ ធ្វើ​ឡើង​អនុលោម​ទៅ​តាម​រដ្ឋធម្មនុញ្ញ​កម្ពុជា​ និង​ច្បាប់​ពាក់ព័ន្ធ​នានា ហើយ​ឈរ​លើ​សសរ​ស្តម្ភ​ចំនួន​៤ រួម​មាន​គោល​បំណង គុណ​តម្លៃ គោលការណ៍ និង​គោល​នយោបាយ។,
,
​គណបក្ស​ប្រជាធិបតេយ្យ​មូលដ្ឋាន​បាន​ដាក់​ចេញ​សំណើ​ដល់​គណបក្ស​ដទៃ​ដែល​មាន​បំណងចង​សម្ពន្ធភាព ឬ​សហការ​គ្នា​នូវ​ជម្រើស​ចំនួន​៣ រួម​មាន​ ទី១​ការ​ចែក​មណ្ឌល​គ្នា​ឈរ​ឈ្មោះ ទី២ ការ​រួម​គ្នា​ក្រោម​ឈ្មោះ​គណបក្ស​ណា​មួយ និង​ទី៣​ ​ការ​រួមគ្នា​បង្កើត​គណបក្ស​ថ្មី​មួយ។ ​,
,
លោក យ៉ង សាំងកុមារ ប្រធាន​គណៈ​កម្មាធិការ​នាយក​នៃ​គណ​បក្ស​ប្រជាធិបតេយ្យ​មូលដ្ឋាន ថ្លែង​ក្នុង​សន្និសីទ​សារ​ព័ត៌​មាន​ថា​មូលហេតុ​ដែល​គណបក្ស​ប្រជាធិបតេយ្យ​មូលដ្ឋាន​ចង់​ចង​សម្ព័ន្ធ​ និងសហការ​ជាមួយ​គណបក្ស​ដែល​មាន​និន្នាការ​ដូច​គ្នា ​ឱ្យ​បាន​មុន​ឆ្នាំ​២០២៣​ គឺ​ដើម្បី​បង្កើត​សំឡេងពហុ​បក្ស​ឱ្យ​មាន​ច្រើន​ក្នុង​សភា ដើម្បី​ទប់​ស្កាត់​ឥទ្ធិពល​របស់​បក្ស​កាន់អំណាច​ក្នុង​រដ្ឋសភា និង​ធ្វើ​ឱ្យ​រដ្ឋ​សភា​មាន​ភាព​រស់​រវើក​ឡើង​វិញ។,
,
​លោក​បន្ត​ថា​ម្យ៉ាង​ទៀត​លោកមិន​ចង់​ឱ្យ​មាន​ការ​បាត់​បង់​សំឡេង​ឆ្នោត​របស់​ប្រជា​ពល​រដ្ឋ ​ដែល​មិន​គាំទ្រ​គណ​បក្ស​កាន់​អំណាច ​ដូច​ឆ្នាំ​២០១៨​កន្លង​ទៅ។ ​អ្នក​នយោបាយ​រូប​នេះ​បន្ថែម​ថា​ការ​ចង​សម្ព័ន្ធ​ភាព​នេះ ក៏មិនមែន​ចង់​ទៅ​ផ្តួល​រំលំ​គណបក្ស​ណា​មួយ​នោះ​ទេ ហើយ​គណ​បក្ស​ប្រជាធិបតេយ្យ​មូលដ្ឋាន ក៏​មិន​ចង់​បាន​អាសនៈ​នៅរដ្ឋ​សភា ​ដើម្បី​អង្គុយ​នោះ​ដែរ។,
,
​លោក​ថ្លែង​ថា៖ ​«រឿង​ការ​សហការ​គ្នា​រវាង​គណបក្ស​ក្រៅ​រដ្ឋាភិបាល​នេះ​ជា​រឿង​សំខាន់​ណាស់។ រឿង​សំខាន់​មែន​ទែន ហើយ​អាហ្នឹង​មិន​មែន​យើង​ចេះ​តែ​និយាយ​ទេ គឺ​យើង​យក​[តួ]​លេខ​កន្លង​មក ​មក​និយាយ។ ហើយ​លេខ​បញ្ជាក់​ច្បាស់​តែ​ម្តង។ បើ​យើង​មិន​សហការ​គ្នា​ទេ ប្រជា​ពល​រដ្ឋ​ដែល​មាន​និន្នាការ​មិន​គាំទ្រ​គណបក្ស​កាន់​អំណាច​ គាត់​នឹង​ពិន័យ​យើង​ហើយ។ ពិន័យ​យើង​ទី​១​ គាត់​អត់​ទៅ​បោះឆ្នោត​ ពិន័យ​យើង​ទី​២​ គាត់​ទៅ​បោះ​ឆ្នោត​ចោល​ ដូច​ឆ្នាំ​២០១៨ ...​ ហើយ​ពិន័យ​ទី៣​ រុញ​ទូក​បណ្តោយ​ទឹក»។,
,
លោក​បន្ថែម​ថា​ប្រសិន​បើ​គណបក្ស​ដែល​មាន​និន្នាការ​ផ្ទុយ​ពី​គណបក្ស​កាន់​អំណាច មិនរួម​សាមគ្គី​គ្នា ឬ​សហការ​គ្នា​ទេ នោះ​ឆ្នាំ​២០២៣​ដែលជា​ពេល​បោះឆ្នោត​ថ្នាក់​ជាតិ គណបក្ស​ប្រជាជន​កម្ពុជាអាច​នឹង​ទទួល​បាន​សំឡេង​កើន​ឡើង​បន្ថែម​ទៀត។,
​,
​លោក​បញ្ជាក់​ថា៖ ​«កាល​ណា​យើង​បែប​បាក់​គ្នា ​គឺ​លេខ​ ​[ប្រជា​ពលរដ្ឋ​បោះឆ្នោត]​ ​វា​ប្រាប់​ថា​អ៊ីចឹង​ហើយ...​បើ​បែក​បាក់​គ្នា​ ​គណ​បក្ស​ប្រជា​ជននឹង​ទទួល​ជោគ​ជ័យ​យ៉ាង​ស្រួល។ គាត់​អាច​បាន​៥​លានសំឡេង​ជាង​ឆ្នាំ​២០២៣​ហ្នឹង ពី​ព្រោះ​ឆ្នាំ​២០១៨ ​គាត់​បាន​៤​លាន​សំឡេង​...»។,
លោក​បញ្ជាក់​បន្ថែម​ទាក់ទង​នឹង​សំណើ​របស់​គណ​បក្ស​ប្រជាធិបតេយ្យ​មូលដ្ឋាន​ ដោយជម្រើស​ទី​១ ​ការ​ចែក​មណ្ឌល​គ្នា​ឈរ​ឈ្មោះ​ និង​ជម្រើស​ទី២ ការ​រួម​ក្រោម​ឈ្មោះ​គណបក្ស​ណា​មួយ គឺប្រហែល​អាច​មាន​ការ​ច្របាច់​បញ្ចូល​គ្នា នៅ​ពេល​មាន​ការ​ពិភាក្សា​ជាមួយ​បក្ស​ដទៃ។ លោក​ថា​ជម្រើស​នេះ ត្រូវ​តែ​មាន​ជជែក​ឯកភាព​គ្នា​ និង​ព្រម​ព្រៀង​គោល​នយោបាយ​រវាង​គណ​បក្ស​ទាំង​អស់​ដែល​ចូល​រួម​ចង​សម្ព័ន្ធ។​ ​,
,
បើ​តាម​លោក យ៉ង សាំង​កុមារ បើ​គណបក្ស​នយោបាយ​ណា​មួ​យមិន​ចង់​ចូល​ជា​សម្ពន្ធភាព​ជាមួយ​គ្នា ​គឺ​គណបក្ស​ទាំង​នោះ​ក៏​នៅតែអាច​រក​វិធីសាស្ត្រ​រួមគ្នា ទាក់​ទង​ក្រម​សីល​ធម៌ ​កុំ​ឱ្យ​មាន​ការ​ជេរ​ប្រមាថ​គ្នា​ និង​ឈប់​លាប​ពណ៌​គ្នា​ជា​ដើម។,
,
លោក​ ថាច់ សេដ្ឋា ​អនុ​ប្រធាន​គណបក្ស​ភ្លើង​ទៀន ​យល់​ថា​ការ​ចង​សម្ពន្ធភាព​រវាង​គណបក្ស​នយោបាយ ​គឺ​ជា​រឿងល្អ​ ដើម្បី​អាច​រួម​កម្លាំង​គ្នាក្នុង​ការ​តស៊ូ​មតិ។ ប៉ុន្តែ​លោក​ថា​ថ្នាក់ដឹកនាំ​គណបក្ស​ភ្លើង​ទៀន​មិន​ទាន់​បាន​ជួប​ប្រជុំគ្នា គិត​គូរ​ថា​នឹង​ត្រូវចង​សម្ព័ន្ធ​ភាព​ជា​មួយ​គណ​បក្ស​ដទៃ​បែប​ណា​នោះ​ទេ។,
​,
​លោក​ថ្លែង​ថា៖ «ការ​រួម​គ្នា​ជា​ការ​ល្អ​ហើយ​ ដែល​យើង​មើល​ឃើញ។ អ្វី​ដែល​ជា​ការ​រួប​រួម​អ្នក​ប្រជាធិបតេយ្យ​ គឺជា​ការ​មួយ​វា​ត្រូវ​តែ​រួម​កម្លាំង អាហ្នឹង​បាន​វា​អាច​ទៅ​ជា​កម្លាំង​មួយ​ខ្លាំង​ក្នុង​ការ​តស៊ូ​ដើម្បី​លទ្ធិ​ប្រជា​ធិប​តេយ្យ​របស់​យើង​ហ្នឹង។ គ្រាន់​តែ​ដោយ​ឡែក​ចំពោះគណបក្ស​ភ្លើង​ទៀន​ នៅ​ពេល​នេះ យើង​កំពុង​តែ​មមាញឹក​នៅ​ក្នុង​ការ​រៀប​ចំ​រចនា​សម្ព័ន្ធ​របស់​យើង​ឱ្យ​រឹង​មាំ»។,
,
លោក​ គង់ មុនីកា​ ប្រធាន​គណ​បក្ស​ឆន្ទៈ​ខ្មែរ បាន​គាំទ្រ​ចំពោះ​ការ​បង្កើត​ឱ្យ​មាន​ការ​ចង​សម្ព័ន្ធ ឬ​សហ​ប្រតិ​បត្តិ​ការ​រវាង​គណ​បក្ស​ដែល​មាន​និន្នាការ​ដូច​គ្នា​នេះ​ផង​ដែរ។ លោក​យល់​ថា​នេះជា​កម្លាំងប្រជាធិបតេយ្យធំ​មួយ​ ដើម្បី​ប្រកួតប្រជែងជាមួយ​គណបក្ស​កាន់​អំណាច​នៅ​ក្នុង​ការ​បោះឆ្នោត​ថ្នាក់​ជាតិ ឆ្នាំ​២០​២៣​ខាង​មុខ។ ប៉ុន្តែ​លោក​ថា​ការ​សហការ​គ្នា​នេះ ត្រូវ​តែ​មាន​កំណត់​គោលការណ៍ និង​ការ​ជជែក​គ្នា​ឱ្យ​បាន​ច្បាស់​លាស់។​,
,
លោក​បញ្ជាក់​ថា៖ ​«យើង​យល់​អំពី​ការ​ចង់​បាន​របស់​ម្ចាស់​ឆ្នោត យល់​អំពី​ការ​ចង់​បាន​របស់​ប្រជា​ពលរដ្ឋ​ខ្មែរ។ ដូច្នេះ​ហើយ​ ខ្ញុំ​គិត​ថា​យើង​អាច​ធ្វើការ​រួម​គ្នា​ក្នុង​រូប​ភាព​ណា​មួយ​ក៏បាន​ ប៉ុន្តែ​ត្រូវ​តែ​មាន​គោលការណ៍​មួយ​ច្បាស់​លាស់។​ ហើយ​គោល​ការណ៍​ទាំង​អស់​នោះ​ ត្រូវ​ជជែក​គ្នា​ឱ្យ​បាន​ច្បាស់​លាស់​ជាមុន​សិន»។ ​,
​,
លោក អ៊ូ ច័ន្ទរ័ត្ន ស្ថាបនិក​គណ​បក្ស​កែ​ទម្រង់​កម្ពុជា​ បញ្ជាក់​ថា​គណ​បក្ស​របស់​លោក​ស្វាគមន៍​ជានិច្ច​ចំពោះ​ការ​ចូល​រួម​សហការ​គ្នា​ជាមួយ​គណបក្ស​ដទៃ​ទៀត ​ដែល​មាន​និន្នាការប្រជាធិបតេយ្យ។ ប៉ុន្តែ​លោក​ទាមទារ​ឱ្យ​មាន​ការ​កំណត់លក្ខខណ្ឌ​ និង​គោលការណ៍​ច្បាស់​លាស់​នៅ​ពេល​ដែល​ធ្វើ​ការ​រួមគ្នា​ផងដែរ​ ដើម្បី​ធ្វើឱ្យលទ្ធិ​ប្រជា​ធិប​តេយ្យ​របស់​ប្រទេស​កម្ពុជា​មាន​ភាព​ល្អ​ប្រសើរ។ ​,
,
លោក​ថ្លែង​ថា៖​ «ខ្ញុំ​យល់​ថា​ប្រសិន​បើ​មាន​រៀប​ចំ​យន្ត​ការ​ច្បាស់​លាស់ ឱ្យ​មាន​លក្ខខណ្ឌ​ត្រឹមត្រូវ​ក្នុង​ការ​ចូលរួម​ ទោះ​បី​ក្រោម​ឆត្រ​គណ​បក្ស​ណា​មួយ​ក៏​ដោយ​ឱ្យ​តែ​មាន​លក្ខខណ្ឌ​ច្បាស់​លាស់ មាន​គោល​ការណ៍ច្បាស់​លាស់​ ខ្ញុំ​ជឿថា​វា​ជា​ប្រយោជន៍​ហើយ​ ព្រោះ​កាល​ណា​យើង​នៅ​បែក​ខ្ញែក​គ្នា ​វា​ខាត​សំឡេង​ [ហើយ​]សំឡេង​រប៉េសរប៉ស​ហ្នឹង វា​អាច​ឱ្យ​អាសនៈ​ហ្នឹង​វា​បានតិច​...។ ហើយ​បើ​យើង​រៀប​ចំ​ត្រឹមត្រូវ ​កុង​ត្រា​ច្បាស់​លាស់ ខ្ញុំ​ជឿ​ថា​វា​ចំណេញ​ទាំង​អស់​គ្នា​ទេ»។,
​,
បើ​តាម​ផែន​ការ​កសាង​សម្ពន្ធភាព​ឆ្នាំ​២០២៣​នេះ គណ​បក្ស​ប្រជាធិបតេយ្យ​មូល​ដ្ឋាន​គ្រោង​ធ្វើ​ឱ្យ​ចប់​នៅមុន​ខែ​តុលា​ ឆ្នាំ​២០២២​ខាង​មុខ​នេះ ដើម្បី​អាច​មាន​ពេល​វេលា​ត្រៀម​ខ្លួន​ក្នុង​ការ​រៀប​ចំ​ឯកសារ​ផ្លូវ​ការ​ផ្សេងៗ៕"
https://khmer.voanews.com/a/human-rights-adhoc-asks-local-authorities-to-stop-monitoring-and-intimidating-civil-society-organizations/6675778.html,"
​សមាគម​អាដហុក​ស្នើ​​អាជ្ញាធរ​បញ្ឈប់​សកម្មភាព​«តាមដាន»​និង​«បំភិតបំភ័យ»​អង្គការ​សង្គមស៊ីវិល​​​
",មន្ត្រីនគរបាលប៉ុស្តិ៍កំពង់លាវម្នាក់ បានមកសួរនាំអ្នកសម្របសម្រួលខេត្តព្រៃវែង ពីរឿងសុំច្បាប់ការអនុញ្ញាតបើកវគ្គផ្សព្វផ្សាយ នៅការិយាល័យសមាគមអាដហុក ភូមិលេខ ៤ សង្កាត់កំពង់លាវ ក្រុងព្រៃវែង ខេត្តព្រៃវែង កាលពីថ្ងៃទី ២៦ ខែកក្កដា ឆ្នាំ ២០២២។ (រូបថតដោយអាដហុក),"សមាគម​ការពារ​សិទ្ធិ​មនុស្ស​អាដហុក​ ​ស្នើអាជ្ញាធរ​មូលដ្ឋានបញ្ឈប់​សកម្ម​ភាព«តាម​ដាន» និង«បំភិតបំភ័យ» ​ខណៈ​មាន​សេចក្តី​រាយ​ការណ៍​ថា​អាជ្ញាធរ​មូលដ្ឋាន​ក្នុង​ខេត្ត​ព្រៃ​វែង​បាន​ចុះ​ទៅ​កន្លែង​ពួក​គេ​រៀប​ចំ​កម្ម​វិធី ​កាល​ពី​ថ្ងៃ​អង្គារ។,
,
សមាគម​នេះ​ចាត់​ទុក​ទង្វើ​របស់​សមត្ថកិច្ច​ថ្នាក់​ក្រោម​ក្នុង​ក្រុង​ព្រៃវែង​នេះ ​គឺ​ជា​ការ​អនុវត្ត​ផ្ទុយ​នឹង​ច្បាប់ និង​ផ្ទុយ​ពី​សេចក្តី​ជូន​ដំណឹង​របស់​រដ្ឋ​មន្ត្រី​ក្រសួង​មហាផ្ទៃ ​កាល​ពី​ឆ្នាំ​២០​១៨​ ដែល​មិន​តម្រូវ​ឱ្យ​សមាគម ឬអង្គការ​សង្គម​ស៊ីវិល​ដាក់​លិខិត​ទៅ​អាជ្ញាធរ​នោះ​ទេ។​,
,
, កើត​ឡើង​នៅ​ពេល​ដែល​ការិយាល័យ​សមាគម​អាដហុក​ប្រចាំ​ក្រុង​ព្រៃវែង​បាន​រៀប​ចំ​សិក្ខា​សាលា​មួយ​ផ្សព្វ​ផ្សាយ​អំពី​សិទ្ធិមនុស្ស និង​សេរីភាព​ជា​មូលដ្ឋាន​ដល់​ប្រជា​ពល​រដ្ឋ​ចូល​រួម​ចំនួន​២៤​នាក់ ​កាល​ពី​ថ្ងៃ​ទី​២៦ ​ខែ​កក្កដា ​ប៉ុន្តែមន្ត្រី​នគរបាល​ប៉ុស្តិ៍​កំពង់​លាវ​ម្នាក់​ បាន​ចុះ​ទៅ​សួរ​នាំ​អ្នក​សម្រប​សម្រួល​របស់​សមាគម​នេះ​ប្រចាំ​ខេត្ត​ព្រៃ​វែង អំពី​ច្បាប់​អនុញ្ញាត​បើក​វគ្គ​បណ្តុះ​បណ្តាល​នេះ និង​ទាម​ទារ​សុំ​មើល​ឯកសារ​ផ្សេងៗ​ទៀត ​និង​តម្រូវ​ឱ្យ​ដាក់​លិខិត​ជូន​ទៅ​អាជ្ញាធរ​មូល​ដ្ឋាន ​ដែល​សមាគម​នេះ​យល់ថា​ ការ​អនុវត្ត​របស់​មន្ត្រី​មូលដ្ឋាន គឺ​ផ្ទុយ​ពី​ច្បាប់ និង​សេចក្តី​ណែនាំ​របស់​ក្រសួង​មហា​ផ្ទៃ​កាល​ពី​ឆ្នាំ​២០១៨។ នេះ​បើ​តាម​សេចក្តី​ប្រកាស​ព័ត៌មាន​នៅ​លើ​ទំព័រហ្វេសប៊ុក​របស់​សមាគម​អាដហុក កាល​ពី​ថ្ងៃ​អង្គារ។​ ​,
,
​លោក ​ស៊ឹង សែនករុណា ​អ្នក​នាំ​ពាក្យ​សមាគម​ការពារ​សិទ្ធិ​មនុស្ស​អាដហុក យល់​ថា​សកម្មភាពនគរបាលចុះ​ទៅ​សួរ​នាំ​បុគ្គលិក​របស់​អាដហុក​នៅ​ទី​តាំងរៀប​ចំសិក្ខា​សាលា​អំពី​សិទ្ធិមនុស្ស​ គឺ​ជាការ​គំរាម​កំហែង បំភិត​បំភ័យ​ដល់​អ្នក​ចូល​រួម ការរឹត​ត្បិត​សេរីភាព​នៃការ​ជួប​ជុំ និង​សេរីភាព​ជាមូល​ដ្ឋាន ដែល​មិន​គួរ​ឱ្យ​កើត​មាន​ក្នុង​ប្រទេស​កម្ពុជា ដែល​ប្រកាន់​របប​ប្រជាធិប​តេយ្យ​។,
​,
លោក​ស្នើ​ឱ្យ​អាជ្ញាធរ​ទាំង​អស់ត្រូវ​បញ្ឈប់​សកម្ម​ភាព​ទាំងអស់​នេះ​ និងត្រូវ​អនុវត្ត​តាម​សេចក្តី​ណែនាំ​ឆ្នាំ​២០១៨​របស់​ក្រសួង​មហាផ្ទៃ​ឱ្យ​បាន​ត្រឹម​ត្រូវ ព្រោះ​បើ​តាម​សេចក្តីណែនាំ​ថា​អង្គការ​មិនមែន​រដ្ឋាភិបាល សមាគម​ សហគមន៍​នានា​នៅ​មូលដ្ឋាន ដែល​បាន​ចុះ​បញ្ជី​ត្រឹមត្រូវ​ស្រប​តាម​ច្បាប់ គឺ​មិន​ចាំបាច់ជូន​ដំណឹង​ទៅ​អាជ្ញាធរ​មូលដ្ឋាន​នោះ​ទេ ចំពោះ​ការអនុវត្ត​សកម្ម​ភាព​ការ​ងារ​ណា​មួយ​នៅ​ក្នុង​មូលដ្ឋាន​។,
​,
លោក​ថ្លែង​ថា៖ ​«វា​ជា​រូប​ភាព​មួយ​បង្ហាញ​អំពី​ការ​គំរាម​កំហែង​ហើយ​ ទោះ​បី​គាត់​មិន​បាន​ទៅ​និយាយ​អ្វី​ឱ្យ​ដល់​ពល​រដ្ឋ​ដែល​ចូលរួម​ ប៉ុន្តែ​នៅ​ពេល​ដែល​ពលរដ្ឋ​ចូលរួម គាត់​ឃើញ​រូប​ភាព​ សមត្ថកិច្ច​មាន​ឯក​សណ្ឋាន​បែប​ហ្នឹង​ទៅ​សួរ​នាំ​ដល់​អ្នក​រៀបចំ​ ចង់​មិន​ចង់​អារម្មណ៍របស់​ពួក​គាត់ ​គឺ​មាន​ការ​ភ័យខ្លាច មាន​ការ​ព្រួយបារម្ភ​ក្នុង​ការ​ចូលរួម​ហើយ។ នេះ​គឺ​ជា​រូប​ភាព​មួយ​ដែល​យើង​មិន​ចង់​ឃើញ​ទេ នៅ​ក្នុង​កិច្ច​ការ​ងារ​ដែល​យើង​រៀប​ចំ​សកម្ម​ភាព​ក្នុង​ការ​អប់រំ​ផ្សព្វផ្សាយ​ហ្នឹង»។,​,
អាជ្ញាធរ​មូល​ដ្ឋាន​បាន​ការ​ពារ​ខ្លួន​ថា​ការ​ចុះ​ទៅ​សួរ​នាំ​មន្ត្រី​របស់​សមា​គម​អាដហុក​នេះ​ គឺ​ដើម្បី​ការ​ពារ​សុខ​សុវត្ថិភាព​តែប៉ុ​ណ្ណោះ។,
​,
​លោក ​នុត ពិសិដ្ឋ មេ​ប៉ុស្តិ៍​នគរ​បាល​កំពង់​លាវ ​ក្រុង​ព្រៃវែង ​ប្រាប់​វីអូអេ​នៅ​ថ្ងៃ​ពុធ​នេះ​ថា​ មន្ត្រី​នគរ​បាល​ម្នាក់​ ពិត​ជា​បាន​ចុះ​ទៅ​ទីតាំង​របស់​អង្គការ​អាដហុក​ប្រចាំ​ក្រុងព្រៃវែង​ពិត​មែន​។ លោក​បាន​ការ​ពារ​ថាសមត្ថ​កិច្ច​ទៅពិនិត្យមើល គឺ​ដើម្បី​ការ​ពារ​សន្តិសុខ​តែ​ប៉ុណ្ណោះ ហើយមិន​មែនទៅ​គំរាម​កំហែង​ ឬ​បំភិត​បំភ័យ​អ្នក​ណា​ម្នាក់​នោះ​ទេ​។,
​,
លោក​ថ្លែង​ថា៖ ​«អាហ្នឹង​ត្រូវ​ការ​ពារ​ ត្រូវ​ធ្វើ​អ៊ីចឹង​ ទោះ​បី​កន្លែង​ទី​ប្រជុំ​ជន​ណា​ក៏​ដោយ​ឱ្យ​តែ​មាន​[​ការ​ជួប​ជុំ] ពួក​ខ្ញុំ​ដឹង ​ខ្ញុំ​ទៅ​មើល​សិន ទៅ​មើល​ការ​ខុស​ត្រូវ​ខ្លះ។ វា​មិន​ទៅ​មើល​១០០​ភាគរយ​អី​ទេ គឺ​ទៅ​មើល​ខ្លះ​អ៊ីចឹង​ទៅ​ មើលក្រែង​លោក​មាន​ស្ថានភាព​អី​ចម្លែក។ អាហ្នឹង​ពួក​ខ្ញុំ[មាន]​វិធានការ ​ដូច​ជា​មាន​ចោរ​កម្ម ​លួច​ អីអ៊ី​ចឹង​ទៅ​ មាន​ក្មេង​លួច​របស់​របរ​លើ​ម៉ូតូ​ [​ឬ​]​មាន​កាតាប​ មាន​អី ក្រែង​លោក្មេង​វា​លួច​ ពួក​ខ្ញុំ​នៅ​ទី​នោះ​ស្រាប់»។,
,
លោក ខៀវ សុភ័គ ​អ្នក​នាំ​ពាក្យ​ក្រសួង​មហា​ផ្ទៃ ប្រាប់​វីអូអេ​នៅ​ថ្ងៃ​ពុធ​ថា​សេចក្តី​ជូន​ដំណឹង​របស់​ក្រសួង​មហា​ផ្ទៃ​ឆ្នាំ​២០​១៨​ ស្តីពីការ​ធ្វើ​សកម្ម​ភាព​របស់​សមាគម អង្គ​ការ​មិនមែន​រដ្ឋាភិបាល និង​សហ​គមន៍​នានា​នៅ​មូល​ដ្ឋាន​ គឺ​មិន​មាន​ការ​ផ្លាស់​ប្តូរ​អ្វី​នោះ​ទេ។ ប៉ុន្តែ​លោក​ទាមទារ​ឱ្យ​សមា​គម​អាដហុក និង​អង្គការ​ផ្សេង​ទៀត​ ត្រូវ​ចូល​រួម​សហ​ការ​ជាមួយ​អាជ្ញា​ធរ​ និង​ចៀស​វាង​ការ​មួល​បង្កាច់​អាជ្ញាធរ​។ ​,
,
​លោក​បញ្ជាក់​ថា៖ ​«ស្អីក៏​ដោយ​ឱ្យ​តែ​ស្អប់​គ្នា​ហើយ​ គាត់​ឃើញ​ដាន​ជើង​អាជ្ញាធរ ក៏​គាត់​កើប​គ្រវាត់​ចោល​ដែរ»។,
,
នៅ​ក្នុងសេចក្តី​ណែនាំ​ឆ្នាំ​២០១៨ របស់​រដ្ឋមន្ត្រី​ក្រសួង​មហាផ្ទៃ លោក ស ខេង ស្តី​ពីការ​ធ្វើ​សកម្ម​ភាព​របស់​សមាគម អង្គ​ការ​មិនមែន​រដ្ឋាភិបាល និង​សហ​គមន៍​នានា​នៅ​មូល​ដ្ឋាន លោក​រដ្ឋមន្រ្តី​បាន​បញ្ជាក់​ប្រាប់​ទៅ​អភិបាល​រាជធានី ខេត្ត និងអ្នក​ពាក់ព័ន្ធ​ផ្សេង​ទៀតថា​សមាគម​ ​អង្គការ​មិនមែន​រដ្ឋាភិ​បាល ដែល​បាន​ចុះ​បញ្ជី ត្រឹមត្រូវ​ស្រប​តាម​ច្បាប់​ ព្រម​ទាំង​សហគមន៍​នានា​នៅ​មូលដ្ឋាន​មាន​សិទ្ធិ​សេរីភាព​ពេញ​លេញ​ក្នុង​ការ​ធ្វើ​សកម្មភាព​ក្នុង​ព្រះរាជា​ណា​ចក្រ​កម្ពុជា​ស្រប​តាម​ច្បាប់​ និង​លិខិត​បទ​ដ្ឋាន​គតិយុត្ត​នានា​ជា​ធរ​មាន​ ព្រម​ទាំង​លក្ខន្តិកៈ​របស់​ខ្លួន​ដែល​បាន​តម្គល់​ទុក​នៅ​ក្រសួង​មហាផ្ទៃ​ ដោយ​ពុំ​ចាំ​បាច់​ជូន​ដំណឹង​ដល់​អាជ្ញាធរ​មូលដ្ឋាន​ក្នុង​រយៈ​ពេល​៣​ថ្ងៃ​មុន​ពេល​ចាប់​ផ្តើម​សកម្ម​ភាព​នោះ​ទេ៕"
https://khmer.voanews.com/a/opposition-leader-son-chhay-adds-more-written-answers-to-court-for-criticizing-commune-elections/6677352.html,"
លោក សុន ឆ័យ ដាក់​ចម្លើយ​បន្ថែម​ទៅ​តុលាការ​រឿង​រិះគន់​ការបោះឆ្នោត​ឃុំ​សង្កាត់
",រូបឯកសារ៖ លោក សុន ឆ័យ អនុប្រធានគណបក្សភ្លើងទៀន ឈរថ្លែងនៅ​ក្នុង​សន្និសីទសារព័ត៌មានមួយ​នៅមុខអគារគណៈកម្មាធិការជាតិ​រៀបចំការបោះឆ្នោត នៅរាជធានីភ្នំពេញ នៅថ្ងៃទី១១ ខែមេសា ឆ្នាំ២០២២។ (លាស់ លីបលីប/វីអូអេ),"អនុ​ប្រធាន​គណបក្សភ្លើង​ទៀន​លោក​ សុន ឆ័យ ​នៅ​ក្នុង​សប្តាហ៍​នេះ​ បាន​ដាក់​បន្ថែម​ចម្លើយ​ជូន​ស្ថាប័ន​អយ្យការ​អម​តុលាការ​រាជធានី​ភ្នំពេញ ដើម្បី​ឆ្លើយ​តប​ទៅ​នឹង​បណ្តឹង​ចំនួន​ពីរ ទាក់​ទិន​នឹង​ការ​អត្ថាធិប្បាយ​របស់​លោក​ជាមួយ​ប្រព័ន្ធ​ផ្សព្វផ្សាយ​ អំពី​ភាព​មិន​ប្រក្រតី​នៃ​ការ​បោះ​ឆ្នោត​ឃុំ​សង្កាត់​ថ្ងៃ​ទី​៥ ខែ​មិថុនា​ ឆ្នាំ​២០២២។,
,
​យោង​តាម​ចម្លើយ​បន្ថែម​របស់​លោក​ សុន ឆ័យ ដែល​មាន​កម្រាស់៥​ទំព័រ​ និង​ដែល​បាន​បញ្ជូន​ចូល​ដល់​ដៃ​អយ្យការ​កាល​ពី​ថ្ងៃ​ទី​២៦​ ខែ​កក្កដា​ ឆ្នាំ​២០២២​ គណបក្ស​ភ្លើង​ទៀន​បាន​ប្រឈម​មុខ​នឹង​ការ​យាយី​ជាច្រើន​រូបភាព​គិត​ចាប់​តាំង​ពី​ការ​ចាប់​ផ្តើម​ដំណើរ​ការ​គណបក្ស​នេះ​ឡើង​វិញ​ រហូត​ដល់​ដំណាក់​កាល​បោះឆ្នោត​ និង​រាប់​សន្លឹក​ឆ្នោត។,
,
លោក ​សុន ឆ័យ​ រៀប​រាប់​ថា​ នៅ​មុន​ដំណាក់​កាល​ឃោសនា​ មាន​ការ​បំភិត​បំភ័យពី​សំណាក់​អាជ្ញាធរ​ដែន​ដី​ មក​លើ​សមាជិក​គណបក្ស​ក្រៅ​រដ្ឋាភិបាល​ជាពិសេស​ ការ​គំរាម​ដក​ប័ណ្ណ​ក្រីក្រ​ មិន​សម្រួល​ឯកសារ​នានា​ បើ​ចូល​រួម​គាំទ្រ​គណបក្ស​ក្រៅ​រដ្ឋាភិបាល។ នៅ​ក្នុង​ដំណាក់​កាល​ឃោសនា​ លោក ​សុន ឆ័យ​ លើក​ឡើង​ថា​ មន្ត្រី​រាជការ​ ដែល​ជា​បុគ្គលិក​អព្យាក្រឹត​តាម​ផ្លូវ​ច្បាប់​ចូលរួម​យ៉ាង​សកម្ម​ និង​ចំហ​ ជួយ​ឃោសនា​ឲ្យ​គណបក្ស​កាន់​អំណាច។,
,
អំឡុង​ពេល​បោះឆ្នោត​ និង​រាប់​សន្លឹក​ឆ្នោត លោក ​សុន ឆ័យ​ ​រំឭក​ឡើង​វិញ​នូវ​បណ្តឹង​ជាច្រើន​របស់​គណបក្ស​ភ្លើងទៀន​ ដែល​ប្តឹង​ជំទាស់​នឹង​ភាព​មិន​ប្រក្រតី​ផ្សេងៗ​ដូចជា​ វត្តមាន​របស់​អាជ្ញាធរ​ដែន​ដី​ ជាពិសេស​មេ​ភូមិ​ អនុភូមិ​ របស់​គណបក្ស​កាន់​អំណាច​នៅ​ក្បែរ​ការិយាល័យ​បោះឆ្នោត​ ដោយ​មាន​បញ្ជី​កត់​ឈ្មោះ​អ្នក​បោះ​ឆ្នោត។ ហើយ​រាប់​សន្លឹក​ឆ្នោត​ដោយ​បិទ​ទ្វារ​បង្អួច​ការិយាល័យ​ និង​មណ្ឌល​បោះឆ្នោត​ ហើយ​ពេល​រាប់​សន្លឹក​ឆ្នោត​ មាន​ការ​ដេញ​អ្នក​បោះឆ្នោត​ចេញ​ពី​មណ្ឌល​បោះឆ្នោត​ និង​មិន​បិទ​ផ្សាយ​ទម្រង់​១១០២​ នៅ​ការិយាល័យ​បោះ​ឆ្នោត​ និង​ពន្យារ​ពេល​ចែក​ទម្រង់​១១០២​ នៅ​គណៈកម្មការ​ឃុំ​សង្កាត់​ រៀបចំ​ការ​បោះឆ្នោត។,
,
បន្ទាប់​ពី​រៀប​រាប់​ភាព​មិន​ប្រក្រតី​ខាង​លើ​នេះ​ នៅ​ក្នុង​ឯកសារ​ផ្តល់​ចម្លើយ​បន្ថែម​ជូន​ទៅ​តំណាងអយ្យការ​ លោកសុន ឆ័យ​ បាន​លើក​ឡើង​ក្នុង​ន័យ​ដើម​ថា​៖,
,
«​ដោយ​យោង​លើ​ហេតុការណ៍​ ដែល​មាន​ថ្លែង​ពី​ប្រភព​ទាំង​ឡាយ​ ដូច​បាន​ជម្រាប​ជូន​ខាង​លើ​ ពី​ភាព​មិន​ប្រក្រតី​នោះ​ហើយ​ ដែល​រូប​ខ្ញុំ​បាទ​ឆ្លើយតប​នឹង​អ្នកកាសែត​ The Cambodia Daily​ ដោយ​យោង​លើ​ព្រឹត្តិការណ៍​ទាំង​អស់​នោះ​ ដោយ​មិន​បាន​បំភ្លៃ​ខុស​ការ​ពិត​ ផ្តល់​ព័ត៌មាន​ក្លែង​ក្លាយ ក្នុង​ចេតនា​ទម្លាក់​កំហុស​ និង​មួល​បង្កាច់​ ដែល​ប៉ះពាល់​ដល់​កិត្តិយសគណៈកម្មាធិការ​ជាតិ​រៀប​ចំ​ការ​បោះឆ្នោត​ ឬ​គណបក្ស​កាន់​អំណាច​នោះ​ឡើយ»។,
,
អនុប្រធាន​គណបក្ស​ជំទាស់​រូប​នេះ​បន្ថែម​ថា៖«​ដូច​នេះ​ ខ្ញុំ​សង្ឃឹម​ថា​ គ.ជ.ប​ នឹង​បាន​យល់​ពី​បំណង​ពិត​របស់​ខ្ញុំ​ ដែល​ពុំ​មាន​បំណង​និយាយ​អ្វី​ ដែល​នាំ​ឲ្យ​ប៉ះពាល់​ដល់​កិត្តិយស​របស់​ស្ថាប័ន​ជាតិ​នោះ​ទេ​ ប៉ុន្តែ​ជា​ការ​តវ៉ា​ពី​ភាព​មិន​ប្រក្រតី​ទាំង​ឡាយ ពាក់​ព័ន្ធ​នឹង​ការ​បោះឆ្នោត​ជ្រើស​រើស​ក្រុម​ប្រឹក្សា​ឃុំសង្កាត់​កន្លង​ទៅ»។ ,
,
បើ​តាម​ចម្លើយ​លោក ​សុន ឆ័យ​ គ.ជ.ប​ មាន​ភារកិច្ច​ដោះស្រាយ​រាល់​ការ​តវ៉ា​ពី​ភាព​មិន​ប្រក្រតី​ នៃ​ការ​បោះ​ឆ្នោត តែ​មិន​មាន​ចំណុច​ណា​ក្នុង​ច្បាប់​ឲ្យ​ប្តឹង​ទៅ​តុលាការ​នោះ​ទេ។,
,
គួរ​រំឭក​ឡើងវិញ​ផងដែរ​ថា​ លោក​ សុន ឆ័យ​ បាន​រង​ពាក្យ​បណ្តឹង​ពីរ​ផ្ទួនៗ​គ្នា​ បន្ទាប់​ពី​ផ្តល់​សម្ភាសន៍​ដល់​សារព័ត៌មាន​ The Cambodia Daily ​ដែល​ផ្សាយ​តាម​ប្រព័ន្ធ​ហ្វេសប៊ុក។,
,
បណ្តឹង​ទី​១​គឺ ​ប្តឹង​ដោយ​គណបក្ស​កាន់​អំណាច​ ដែល​ត្រូវ​បាន​ធ្វើ​ឲ្យ​រំខាន​ចិត្ត​ដោយ​ការ​ថ្លែង​របស់​លោក សុន ឆ័យ​ កាល​ពី​ថ្ងៃ​ទី​៧​ខែ​មិថុនា​ ឆ្នាំ​២០២២​ដែល​មាន​ពាក្យ​ពេចន៍​មួយចំនួន​ដូច​ជា​ការ​និយាយ​ថា«លទ្ធផល​នេះ​មិនឆ្លុះ​បញ្ចាំង​អំពី​ឆន្ទៈ​ប្រជាពលរដ្ឋ​ វា​មាន​កា​របំភ័យ​ វា​មាន​ការ​ទិញ​ វា​មាន​ការ​លួច​បាន​នៅ​សល់​ប៉ុណ្ណឹង»។,
,
គណបក្ស​ប្រជាជន​កម្ពុជា​បាន​ប្តឹង​ទារ​សំណង​ជំងឺ​ចិត្ត​១​លាន​ដុល្លារ​ពី​លោក​ សុន ឆ័យ។ ចំណែក​បណ្តឹង​ទី២​ គឺ​ជា​របស់​គណៈកម្មាធិការ​ជាតិ​រៀប​ចំ​ការ​បោះឆ្នោត​ (គ.ជ.ប)​។ ខ្លឹមសារ​បណ្តឹង​របស់​គ.ជ.ប​ គឺ​ស្រដៀង​គ្នា​នឹង​ពាក្យ​បណ្តឹង​របស់​គណបក្ស​កាន់​អំណាច។,នៅ​ក្នុង​ការ​ដាក់​បន្ថែម​ចម្លើយ​ជូន​ព្រះរាជអាជ្ញា​នៃ​អយ្យការ​អម​សាលា​ដំបូង​រាជធានី​ភ្នំពេញ​ លោក ​សុន ឆ័យបាន​សំណូមពរ​ គ.ជ.ប​ ដក​ពាក្យ​បណ្តឹង​ និង​ស្នើ​សុំ​តំណាង​អយ្យការ​ «តម្កល់​រឿង​នេះ​ ទុក​ដោយ​ឥត​ចាត់​ការ»។,
,
អ្នក​នាំ​ពាក្យ​តំណាង​អយ្យការ​អម​សាលា​ដំបូង​រាជធានី​ភ្នំពេញ​លោក​ ប្លង់ សុផល​ បញ្ជាក់​សំឡេង​សហរដ្ឋ​អាមេរិក​ (VOA) ​តាម​ប្រព័ន្ធ​ទំនាក់​ទំនង​តេឡេ​ក្រាម​ថា​ លោក​បាន​ទទួល​ចម្លើយ​បន្ថែម​របស់​លោក ​សុន ឆ័យ​ ហើយ​ថា​លោក​កំពុង​ពិនិត្យ​ឯកសារ​របស់​លោក​ សុន ឆ័យ ​ដើម្បី​ធ្វើ​ការ​សម្រេច។,
,
អគ្គ​លេខាធិការ​រង​នៃ​គណៈកម្មាធិការ​ជាតិ​រៀប​ចំ​ការ​បោះឆ្នោត​ លោក ​សោម សូរីដា​ ចាត់​ទុកថា​ ការ​ដាក់​ចម្លើយ​បន្ថែម​របស់​លោក​ សុន​ ឆ័យ​ ជា​រឿង​ឥត​បាន​ការ​ បើសិន​លោក​ សុន ឆ័យ​ មិន​ចេញ​លិខិត​សុំ​ទោសជា​សាធារណៈ​ ចំពោះ​អ្វី​ដែល​លោក ​សុន ឆ័យ បាន​និយាយ​ប្រមាថ​មក​លើ​គ.ជ.ប​នោះ​។,
,
លោក​ ​សោម សូរីដា ប្រាប់​វីអូអេ​បន្ថែម​នៅ​ថ្ងៃ​ព្រហស្បតិ៍​នេះ​ថា​ បើ​គ្មា​ការ​សុំ​ទោស​ទេ​ ក៏​គ្មាន​ការ​ដក​ពាក្យ​បណ្តឹង​ដែរ។,
,
លោក​ថ្លែង​ថា៖«​ដូច​គ.ជ.ប​ បាន​ដាក់​នៅ​ក្នុង​ ពាក្យ​បណ្តឹង​របស់​ខ្លួន​អ៊ីចឹង​ លោក​ សុន ឆ័យ ​ត្រូវ​សុំ​ទោស​ជា​សាធារណៈ​ ជា​លាយលក្ខណ៍​អក្សរ​ ដូច្នេះ​ អត់​មាន​អី​ត្រូវ​មាន​ការ​ដក​ដោយ​គ្មាន​ហេតុផល​នោះ​ទេ»។ ​,
,
លោក សុន ឆ័យ​ ប្រតិកម្ម​ថា​ លោក​កំពុង​បំពេញ​ទៅ​តាម​នីតិវិធី​របស់​តុលាការ​ ដូច្នេះ​រាល់​ការ​សម្រេច​យ៉ាង​ណា​លើ​សំណើ​របស់​លោក​ គឺ​នៅ​លើ​តុលាការ​តែ​ប៉ុណ្ណោះ។ លោក​ថ្លែង​ថា៖,
,
«ខ្ញុំ​ចាំ​ស្តាប់​ពី​តុលាការ​បាទ។ ខ្ញុំ​អត់​ស្តាប់​ពី​អ្នក​ប្តឹង​ខ្ញុំ​ទេ​បាទ»។ ,
,
បើ​តាម​ឯកសារ​ចម្លើយ​បន្ថែម​របស់​លោក​ សុន ឆ័យ​ ដាក់​ជូន​ស្ថាប័ន​អយ្យការ​ មេដឹកនាំ​គណបក្ស​ភ្លើង​ទៀន​រូប​នេះ​ ផ្តល់​សេចក្តី​ពន្យល់​ថា​ ការ​លើក​ឡើង​ក្នុង​កិច្ច​សម្ភាសន៍​របស់​សារព័ត៌មាន​ The Cambodia Daily ​កាល​ពី​រាត្រីថ្ងៃ​ទី​៧​ ខែ​មិថុនា​ ឆ្នាំ​២០២២​នោះ​ លោក​មិន​មាន​បំណង​ទាល់​តែ​សោះ​ ក្នុង​ការ​និយាយ​បរិហាកេរ្តិ៍​ជា​សាធារណៈ​ ចំពោះ​គណៈកម្មាធិការ​ជាតិ​រៀប​ចំការ​បោះឆ្នោត ឬ​ចំពោះ​គណបក្ស​នយោបាយ​ណាមួយ​នោះ​ទេ​ ដោយ​ការ​ឆ្លើយ​រាល់​សំណួរ​ទាំង​ឡាយ​របស់​អ្នកកាសែត​ឈ្មោះ​ តាំង​ សារ៉ាដា​ គឺ​ធ្វើ​ឡើង​ដោយ​ឥត​ព្រាង​ទុក​ និង​បាន​ឆ្លើយ​ជា​ការ​តស៊ូមតិ​នៅ​ពេល​ដែល​គ.ជ.ប​ មិន​ទាន់​បាន​ប្រកាស​លទ្ធផល​នៃ​ការ​បោះឆ្នោត​ជ្រើស​រើស​ក្រុម​ប្រឹក្សា​ឃុំ​សង្កាត់​ ជា​ផ្លូវ​ការ​នៅ​ឡើយ។ ​,
,
មន្ត្រី​សម្រប​សម្រួល​ជាន់​ខ្ពស់​នៃ​អង្គការ​ខុមហ្វ្រែល​លោក​ កន សាវាង្ស​ ថ្លែង​ដោយ​មិន​សំដៅ​ដល់​ករណី​ប្តឹង​ផ្តល់​លោក​ សុន​ ឆ័យ ថា​ អង្គការ​សង្គមស៊ីវិល​ដែល​តាម​ដាន​កា​របោះឆ្នោត​ បន្ត​ផ្តល់​តម្លៃ​លើ​លក្ខខណ្ឌ​អប្បបរមា​៦​ចំណុច​ ពាក់​ព័ន្ធ​សិទ្ធិ​បញ្ចេញ​មតិ​ ការ​ជួប​ជុំ​ដោយ​សន្តិវិធី​ និង​សិទ្ធិ​នយោបាយ​ ដើម្បី​កំណត់​ថា​ការ​បោះ​ឆ្នោត​មួយដំណើរ​ការ​ទៅ​ដោយ​សេរី និង​យុត្តិធម៌ ឬ​ក៏​ត្រូវ​ការ​កែ​សម្រួល​បន្ថែម​ទៀត៕"
https://khmer.voanews.com/a/candlelight-party-elected-officials-in-sr-poise-for-changes-despite-limited-experiences/6674310.html,"
ក្រោយ​ជាប់​ឆ្នោត​នៅ​សៀមរាប មន្ត្រីឃុំ​សង្កាត់​មក​ពី​បក្សភ្លើងទៀន​ផ្តើម​ប្រឡូក​កិច្ចការ​រដ្ឋបាល​មូលដ្ឋាន
",អ្នកស្រី​ គង់ ចាន់​ថា​ អាយុ​ ២៦ ឆ្នាំ​ ដែល​ទើប​ជាប់​ឆ្នោត​ជា​មេឃុំ​ជំទប់​ទី​ ២​ ប្រចាំ​ឃុំ​ព្រះ​ដាក់​ ស្រុក​បន្ទាយ​ស្រី ខេត្តសៀមរាប ផ្តល់​បទសម្ភាសន៍ឲ្យ​វីអូអេ​ កាលពី​ថ្ងៃទី​១៤​ ខែកក្កដា ឆ្នាំ​២០២២។​ (ហ៊ុល រស្មី​/វីអូអេ)​ ,"អ្នកស្រី​ គង់​ ចាន់​ថា​ បាន​ចូលកាន់​តំណែង​ជា​ជំទប់​ទី ២ ​មក​ពី​គណបក្ស​ភ្លើងទៀន ប្រចាំ​ឃុំ​ព្រះ​ដាក់ ដែល​ជា​ទី​កន្លែង​កំណើត​របស់​អ្នកស្រី នៅ​ស្រុក បន្ទាយស្រី ​ខេត្ត​សៀមរាប កាលពី​ខែ​កក្កដា។,មុន​ពេល​ចូល​មក​ឈរ​ឈ្មោះ​ជាបេក្ខជន​ក្នុងការ​បោះ​ឆ្នោត​ឃុំ​សង្កាត់​កាល​ពី​ថ្ងៃទី​ ៥ ខែ​មិថុនា​ ឆ្នាំ​ ២០២២ ស្ត្រី​វ័យ​ ២៦ ឆ្នាំ​រូបនេះ មាន​អាជីព​ជា​គ្រូ​បង្រៀន​ជាប់​កិច្ច​សន្យា​នៅ​កម្រិត​បឋម​សិក្សា។ បន្ទាប់​ពី​បានចូល​ទៅបម្រើ​ការងារនៅ​សាលា​ឃុំព្រះដាក់​ ការរៀន​សូត្រ​អំពី​កិច្ចការ​រដ្ឋបាល​ភូមិឃុំ​ ជា​ផ្នែក​សំខាន់​មួយ​សម្រាប់​អ្នកស្រី គង់ ចាន់ថា ក្នុងនាម​ជាមេឃុំ​ជំទប់​ទី ​២។,អង្គុយ​នៅ​ក្រោម​ផ្ទះសង់​ពី​ឈើ​មួយ​ខ្នង ក្នុង​ឃុំ​ព្រះដាក់​ អតីត​គ្រូបង្រៀន​រូប​នេះ ​បាន​រៀបរាប់​ប្រាប់​វីអូអេ​ថា​ ការ​សម្រេច​ចិត្ត​ចូលរួម​ជីវភាព​នយោបាយ​ជាមួយ​គណបក្ស​ភ្លើង​ទៀន​ ទាំង​ដែល​គ្មានបទពិសោធន៍​ក្នុង​កិច្ច​ការ​រដ្ឋបាល​នោះ​ គឺ​ដើម្បី​បង្ហាញ​ថា​ អ្នក​ស្រី​ចង់​ចូលរួម​ដោះ​ស្រាយ​បញ្ហា​ប្រឈម​នានា​ ដូច​ជា​ការ​ប្រើ​ប្រាស់​គ្រឿង​ញៀន​ ដែល​កំពុង​កើតមាន​នៅ​ក្នុង​សហគមន៍​របស់​អ្នកស្រី។ អ្នកស្រី​ថ្លែង​ថា៖,«ទាល់​តែ​យើង​សាក​ល្បង​បាន​យើង​ដឹង​ថា​ វា​ពិបាក​ ឬក៏​វាយ៉ាង​ម៉េច។ បើសិន​ជា​យើង​អត់​គិត​ ហើយ​អត់​ចេះ​ ហើយ​យើង​អត់​ហ៊ាន​ អត់​ក្លាហាន​ដើម្បី​ឈរ​ឈ្មោះ​ គឺ​យើង​នៅតែ​អីចឹង​ដដែល​ អត់​ដឹង​ទេ​ច៎ា!»។,ឃុំ​ព្រះដាក់​ ជាឃុំស្ថិត​ក្នុង​ចំណោម​ឃុំ​សង្កាត់​ចំនួន ១០០ ​របស់ខេត្តសៀមរាប ​ដែល​ជា​ទីតាំង​វប្បធម៌​សំខាន់​មួយ​របស់​ប្រទេស​កម្ពុជា។​,នៅ​ក្នុងការ​បោះឆ្នោត​ឃុំ​សង្កាត់​កន្លងទៅ​នេះ​ មាន​គណបក្ស​នយោបាយ​ចំនួន ១៣ ក្នុង​ចំណោម​គណបក្ស​នយោបាយ​ចំនួន​ ១៧ ដែល​បាន​ដាក់​បេក្ខជន​ដណ្តើម​យក​តំណែង​ចៅសង្កាត់​មេឃុំ​ និង​ក្រុម​ប្រឹក្សា​ក្នុង​ខេត្ត​សៀមរាប។,នៅក្នុង​ចំណោម​គណបក្ស​ទាំង​អស់​នោះ មាន​គណបក្ស​លេច​ធ្លោពីរ​ គឺ​គណបក្ស​ប្រជា​ជន​កម្ពុជា​ និង​គណបក្ស​ភ្លើង​ទៀន​ ដែល​បាន​ដាក់​បេក្ខជន​ឈរ​ឈ្មោះ​នៅគ្រប់​ឃុំ​សង្កាត់​របស់​ខេត្ត​ទេសចរណ៍​មួយ​នេះ។,អ្នកស្រី​ គង់​ ចាន់ថា​ បាន​សង្កេត​ឃើញការ​លំបាក​មួយ​ចំនួន​របស់​ពលរដ្ឋ​ក្នុង​ឃុំ​ព្រះដាក់​ ពាក់​ព័ន្ធ​នឹង​ការ​ស្នើ​សុំ​អាជ្ញាធរ​ជាតិ​អប្សរា​ដើម្បី​សង់​ ជួស​ជុល​ ឬ​កែ​លម្អ​ផ្ទះ ដែលជា​កត្តា​មួយ​ផ្នែក​ជំរុញឲ្យ​អ្នកស្រី​ចូល​ប្រឡូក​ក្នុង​វិស័យ​នយោបាយ។ បន្ថែម​លើ​នេះ ការ​ជំរុញឲ្យ​មាន​សេវា​សាធារណៈ​ឆាប់​រហ័ស​ និង​មិន​យក​កម្រៃជូនពលរដ្ឋ ក៏​ដូច​ជា​ការ​ផ្តល់​ឲ្យពលរដ្ឋ​មាន​សិទ្ធិ​សេរីភាព​ច្រើន ​ក្នុង​ការ​បញ្ចេញ​មតិ​ ក៏​ជា​ផ្នែក​មួយ​ ដែល​តោង​ឲ្យ​អ្នក​ស្រី​ជម្នះ​ភាព​ភ័យ​ខ្លាច​ មក​ឈរ​ឈ្មោះ​ជា​បេក្ខជន​មេឃុំ រហូត​ដល់​បាន​ឈ្នះ​ឆ្នោត​ក្លាយ​ជា​ជំទប់ទី ២។ អ្នក​ស្រី​ថ្លែង​ថា៖,«ចង់​និយាយ​ថា​ ជួយ​ផ្តល់​សេវា​សាធារណៈ​ដល់​ប្រជាពលរដ្ឋ​ រហ័ស​ទាន់​ចិត្ត​ ហើយ​និង​មិន​យក​កម្រៃ​ ហើយ​និង​ផ្តល់​សិទ្ធិ​ឲ្យ​ប្រជាពលរដ្ឋ​ក្នុង​ការ​បញ្ចេញ​មតិ​ ដើម្បី​ចង់​និយាយថា​ដើម្បី​បង្កើត​មុខ​របរ​អ្វី​មួយ​ ដើម្បី​ស្ថាបនា​ ឬក៏​កសាង​អ្វី​មួយ​ឲ្យ​គាត់​មាន​សិទ្ធិ​បញ្ចេញ​មតិ»។ ​,នៅ​ក្នុង​ឃុំ​ព្រះ​ដាក់​នេះ ដែល​ស្ថិត​នៅចម្ងាយ​ជាង​ ២០​ គីឡូម៉ែត្រ​ពីក្រុង​សៀមរាប​ ពលរដ្ឋ​មួយ​ចំនួន​មិនសូវ​ហ៊ាន​បញ្ចេញ​មតិ​អំពី​ជម្រើស​នយោបាយ​របស់​ពួក​គេ ក្រោម​ហេតុ​ផល​មិន​សូវ​បាន​តាម​ដាន​ពី​ស្ថានភាព​នយោបាយ​ និង​បារម្ភ​ពី​សុវត្ថិភាព​ផ្ទាល់​ខ្លួន។​,ក៏ប៉ុន្តែ​នៅ​ក្នុង​ក្រុង​សៀមរាប​ ពលរដ្ឋ​មួយ​ចំនួន​និយាយ​ថា​ សមាសភាព​ក្រុម​ប្រឹក្សា​មក​ពី​គណបក្ស​ភ្លើង​ទៀន​ក្នុង​រដ្ឋ​បាល​ឃុំ​សង្កាត់​ មាន​សារៈ​សំខាន់​សម្រាប់​ដំណើរ​ការ​ប្រជាធិបេតយ្យ​ និង​ការ​អភិវឌ្ឍ​នៅថ្នាក់​ក្រោម​ជាតិ។ ប្រជាពលរដ្ឋ​ក្នុង​ក្រុង​នេះ​បាន​ផ្តល់​សេចក្តី​ទុកចិត្ត​ដល់​គណបក្ស​ភ្លើង​ទៀន​ឲ្យ​មក​បម្រើ​ពួក​គេ​ផងដែរ។,លោក​ នង ធារ៉ា​ វ័យ​ ៣០​ ឆ្នាំ​ គឺ​ជា​ចៅ​សង្កាត់​រង​ទី​ ២ ​នៃ​សាលា​សង្កាត់​សាលា​កំរើក មក​ពី​គណបក្ស​ភ្លើង​ទៀន។ លោក​បាន​បញ្ចប់​ការ​សិក្សា​ថ្នាក់​បរិញ្ញាបត្រ​ផ្នែក​វិទ្យាសាស្ត្រកំព្យូទ័រ​ នៅ​សាកល​វិទ្យា​ល័យ​មួយ​ក្នុង​ក្រុង​សៀមរាប។,ស្រដៀង​គ្នា​នឹង​អ្នកស្រី​ គង់ ចាន់ថា​ ជំទប់​ទី ២​ នៅ​ឃុំ​ព្រះ​ដាក់​ លោក​ ធារ៉ា​ មិន​មាន​បទ​ពិសោធន៍​ក្នុង​កិច្ចការ​រដ្ឋ​បាល​នោះ​ទេ។ លោក​បាន​ចូល​កាន់​តំណែង​ដំណាល​គ្នា​នឹង​មន្ត្រី​ជា​មេឃុំ​ចៅសង្កាត់​ និង​សមាជិក​ក្រុម​ប្រឹក្សា​ឯ​ទៀត​ក្នុង​ខេត្ត​សៀមរាប​ កាល​ពីដើម​ខែ​កក្កដា​ ឆ្នាំ​ ២០២២​ នេះ។,យ៉ាង​ណា​ក៏​ដោយ​ មន្ត្រី​សាលាសង្កាត់​ដែលទើប​ជាប់​ឆ្នោត​ថ្មី​រូប​នេះ​ តាំង​ចិត្តនឹង​សិក្សា​បន្ថែម​ពី​កិច្ចការ​រដ្ឋបាល​ និង​ការ​តស៊ូមតិ​នៅ​សាលា​សង្កាត់ ពាក់​ព័ន្ធនឹង​ការ​សម្រេច​ចិត្ត​ណាមួយ​ ដើម្បី​អភិវឌ្ឍសង្កាត់។ ហើយ​លោក​ក៏នឹង​ជួយ​សម្រួល​ និង​ពន្លឿន​ការងារ​ដ្ឋបាល​សាធារណៈ​ជូន​ប្រជាពលរដ្ឋ​បាន​ឆាប់​រហ័ស​ជាង​មុន។,លោក​ប្រាប់​វីអូអេ​កាល​ពី​ពាក់​កណ្តាល​ខែ​កក្កដា​ថា​ បញ្ហា​បរិស្ថាន​នៅក្នុង​សង្កាត់​សាលា​កំរើក ​ក៏ជា​កិច្ច​ការ​ដែល​លោក​ត្រូវផ្តល់​អាទិភាព​ ដើម្បី​ទាក់​ទាញ​ភ្ញៀវ​ទេសចរ​ក្នុងស្រុក​ និង​ក្រៅ​ប្រទេស។ លោក​ថ្លែង​ថា៖​,«សាលា​កំរើក​គឺ​ជាសង្កាត់​បេះ​ដូង​នៃ​ខេត្ត​សៀមរាប​ ហើយ​ខេត្ត​សៀមរាប​ គឺ​ជា​ខេត្ត​ដែល​ទេសចរណ៍​ទាក់​ទាញ​ភ្ញៀវ​ ដល់​ពេល​អីចឹង​ទៅ​បញ្ហា​សំរាម​ហ្នឹង​គឺ វា​ធ្វើ​ឲ្យ​ប៉ះពាល់​ដល់​ភ្ញៀវ​ទេសចរ​ដែរ​ វា​ធុំក្លិន​ស្អុយ​ វាធំុក្លិន​ អី​នៅ​តាម​ដង​ផ្លូវ​ ហើយ​ភ្ញៀវ​ទេសចរ​ គាត់​ដើរ​តាម​ផ្លូវ​ហើយ​ គាត់​ធុំ​ក្លិន​ វា​ធ្វើ​ឲ្យ​ប៉ះ​ពាល់​សុខភាព​ មិនមែន​តែ​សុខភាព​ភ្ញៀវ​ទេសចរ​ទេ​ សុខ​ភាព​ប្រជា​ពលរដ្ឋ​ក៏វាធ្វើ​ឲ្យ​ប៉ះពាល់​ដែរ»។,ចៅសង្កាត់រងទី​ ២​ វ័យ​ក្មេង​រូបនេះ​ អះអាង​ថា​ បើ​ចង់​ឲ្យ​សង្កាត់​មាន​របៀប​រៀបរយ​ទាំង​ក្នុង​វិស័យ​បរិស្ថាន​ ឬ​រដ្ឋា​ភិបាល​សាធារណៈ ចាំបាច់​ត្រូវ​មាន​កិច្ច​សហការ​ល្អ​ប្រសើរ​រវាង​សហការី​លោក​មក​ពី​គណបក្ស​ផ្សេង​គ្នា ហើយ​ត្រូវការលុបចោល​ផ្នត់​គំនិត​រើស​អើង​និន្នាការ​នយោបាយ​បក្ស​នៅ​ក្នុង​សាលាសង្កាត់​ទាំង​មូល។ លោក​ថ្លែង​ថា៖,«រាល់​ថ្ងៃ​ វា​អត់​មាន​អី​ទំនាស់​កើត​ឡើង​ទេ​ ព្រោះ​ខ្ញុំ​សង្ឃឹម​ថា​ គាត់​និង​ខ្ញុំ​អាច​សហការ​គ្នា​បាន​ល្អ​ ទាក់​ទង​នឹង​បញ្ហា​អី​ណា​មួយ​ ទាក់​ទង​នឹង​បញ្ហា​របស់​ប្រជា​ពលរដ្ឋ​ សេវាកម្ម​ ឬក៏​បរិស្ថាន​ ឬ​ក៏​ផ្លូវ​ថ្នល់​ ឬក៏​អសន្តិសុខ​ ឬ​សន្តិសុខ​អី​ផ្សេងៗ​ហ្នឹង​ ខ្ញុំ​សង្ឃឹម​ថា​ គាត់​នឹង​សហការ​ជាមួយ​ពួក​យើង​ទាំង​អស់​គ្នា»។,មក​ទល់​ពេល​នេះ ទាំង​អ្នក​ស្រី​ គង់ ចាន់ថា​ និង​លោក​ នង ធារ៉ា មិនទាន់​ទទួល​បាន​ការ​បែងចែក​ការងារ​នៅ​សាលា​ឃុំ និងសង្កាត់​នៅ​ឡើយ ក្រោយ​ការ​ប្រកាស​ចូល​កាន់​តំណែង​កាល​ពី​ដើម​ខែ​កក្កដា​នេះ។ ហើយ​អ្នក​ទាំងពីរ​ សុទ្ធតែ​ជា​មន្ត្រី​ឃុំ​សង្កាត់​វ័យ​ក្មេង​មក​ពី​គណបក្ស​ប្រឆាំង ដែល​មាន​បទពិសោធន៍​ក្នុង​កិច្ចការ​រដ្ឋបាល​នៅ​មាន​កម្រិត។ ដូច្នេះ​ការ​តស៊ូ​មតិ ដើម្បី​សម្រេច​បាន​គោលដៅ​នៃ​គោលនយោបាយ​ក្នុង​សហគមន៍​របស់​ពួកគេ​ អាច​នឹង​ជួប​បញ្ហា​ប្រឈម​ច្រើន។,អ្នក​ស្រី​ គង់​ ចាន់ថា​ បាន​ឲ្យ​ដឹង​ថា​ នៅ​ពេល​នេះ​ អ្នក​ស្រី​គ្រាន់​តែ​ទៅ​បង្ហាញ​មុខ​នៅ​សាលា​ឃុំ​ព្រះដាក់ដើម្បី​ឲ្យ​ពលរដ្ឋ​បាន​ស្គាល់។ ហើយ​ដំណាល​គ្នា​នោះ​ អ្នក​ស្រី​ ត្រៀម​នឹង​រៀន​សូត្រ​បន្ថែម​ពីកិច្ចការ​ច្បាប់​និង​សេដ្ឋកិច្ច​ ដើម្ប​បម្រើ​ប្រជាពលរដ្ឋ​ក្នុង​សហគមន៍​របស់​អ្នក​ស្រី​ ជាទី​ដែល​ពលរដ្ឋ​មិនសូវ​មាន​ជីវភាព​ធូរធា​។,សម្រាប់​អ្នកស្រី​ គង់ ចាន់ថា​ ការ​តស៊ូ​មតិ​នៅ​សាលា​ឃុំ​ ជា​ក្តីបារម្ភ​មួយ​ផងដែរ​សម្រាប់​អ្នកស្រី​ ព្រោះគ្រួសារ​អ្នកស្រីធ្លាប់​ពើប​ប្រទះ​ការ​រើស​អើង​ខាង​នយោបាយ​ ដោយ​សារ​តែ​ការ​គាំទ្រ​គណបក្ស​ប្រឆាំង។ ហើយ​នៅ​ក្នុង​សាលា​ឃុំ​ទៀត​សោត​ គឺ​មាន​តែ​អ្នក​ស្រី​ម្នាក់​ឯង​ប៉ុណ្ណោះ​ ដែល​បាន​ជាប់​ឆ្នោត​តាម​ការ​បោះឆ្នោត​របស់​ពលរដ្ឋ​ជូន​គណ​បក្ស​ភ្លើង​ទៀន។ អ្នក​ស្រី​ឲ្យ​ដឹងថា៖,«ខ្ញុំ​គិត​ដែរ​តើ​បង​ ព្រោះ​អី​យើង​ម្នាក់​ឯង​ ហើយ​ស្រី​ ហើយ​នៅ​ក្មេង​ទៀត​ ខ្ញុំ​គិត​ថា​ខ្លាច​តែ​ខ្ញុំ​ជំទាស់​អី​គេ​ ឬ​ក៏​ចង់​លើក​អ្វី​មួយ​ទៅ​ គេ​អត់​យល់​ស្រប​តាម​យើង។ យើង​មិន​ដឹង​ថា​ជជែក​ជាមួយ​អ្នក​ណា​គេ​ ព្រោះ​យើង​ម្នាក់​ឯង»។,ដោយ​ឡែក​ លោក​ នង ធារ៉ា​ ចៅ​សង្កាត់​រង​ទី​ ២ នៃ​សង្កាត់​សាលា​កំរើក​ មាន​សុទិដ្ឋិនិយម​ក្នុង​ការ​តស៊ូមតិ​ ដោយ​លើក​ហេតុផល​ថា លោក​ធ្លាប់ចូលប្រឡូក​ការងារ​នេះ​មួយ​ចំនួន​នា​ពេល​កន្លង​មក។ អ្វី​ដែល​ជាការ​បារម្ភ​របស់​លោក​នោះ គឺ​ការ​បែង​ចែក​ការងារ​ និង​បន្ទប់​សម្រាប់​ធ្វើ​ការ​នៅ​សាលា​សង្កាត់ ដែល​មានមន្ត្រីក្រុម​ប្រឹក្សា​ពីរ​រូប​ទៀត​ បាន​ជាប់​ឆ្នោត​មក​ពី​គណបក្ស​ភ្លើង​ទៀន។,ក្នុងនាម​តួនាទី​លោក​ជា​ ចៅ​សង្កាត់​រង​ទី​ ២ លោក​នឹង​ត្រូវ​ទទួលបន្ទុកការងារ​របស់​គណៈកម្មការ​គ្រប់គ្រង​គម្រោង​ គណៈកម្មាការ​យុទ្ធនាការ​ជំងឺអេដស៍ គណៈ​កម្មការ​ឃោសនា​ សកម្មភាព​រួម​ស្តី​ពី​គណនេយ្យភាព​សង្គម​ និង​គណៈ​កម្មការ​បរិស្ថាន​ និង​សណ្តាប់ធ្នាប់​ ដែល​ជា​ការ​ចាត់​ចែង​ដោយ​ក្រសួង​មហាផ្ទៃ។ លោក​ នង ធារ៉ា រៀប​រាប់​ថា៖,«ខ្ញុំ​ចង់​បាន​ លក្ខណៈ​ថា​ បន្ទប់​ដាច់​ដោយ​ឡែក​ពី​គ្នា​ ឧទាហរណ៍​ចៅ​សង្កាត់​ ឬក៏​មេឃុំ​គឺ​មាន​បន្ទប់​មួយ។ ចៅសង្កាត់​រង​ទី​ ១ អីចឹង​ គាត់​មាន​បន្ទប់​មួយ​ ចៅ​សង្កាត់​រង​ទី​ ២​ មាន​បន្ទប់​មួយ​ បន្ទប់​រដ្ឋបាល​ មាន​បន្ទប់​មួយ​ បន្ទប់​ស្មៀន​មាន​បន្ទប់​មួយ​ ក្រុម​ប្រឹក្សា​ឃុំ​សង្កាត់​ ក៏មាន​បន្ទប់​មួយ​អីចឹង​ទៅ​ ដើម្បី​ប្រជាពលរដ្ឋ​ គាត់​មក​ទទួល​សេវាកម្ម​ហ្នឹង​បាន​ល្អ​ ហើយ​និង​ចំ​គោលដៅ»។,នៅ​ឯឃុំ​រុណតាឯក​វិញ លោក ម៉ុច សៅ​ អាយុ ​៣៦​ ឆ្នាំ​ ជា​បេក្ខជន​មក​ពី​គណបក្ស​ភ្លើង​ទៀន​ និង​មួយរូប​ទៀត​មក​ពី​គណបក្ស​ដដែល​នេះបាន​ជាប់​ជា​សមាជិក​ក្រុមប្រឹក្សា​ឃុំ និង​មេ​ឃុំ​ជំទប់​ទី​ ២​ នៅ​សាលាឃុំ​រុណតាឯក។,លោក​ ម៉ុច សៅ ដែល​បាន​ជាប់​ឆ្នោត​ជា​សមាជិក​ក្រុមប្រឹក្សា​ឃុំ​នោះ​ ក៏​ជួប​បញ្ហា​ប្រឈម​ស្រដៀង​គ្នា​ នឹង​បេក្ខជន​ជាប់​ឆ្នោត​មួយ​ចំនួន​ទៀត​របស់​គណបក្ស​ភ្លើង​ទៀន ពោល​គឺ​ត្រូវ​សិក្សា​រៀនសូត្រ និង​ដក​ស្រង់​បទពិសោធន៍​អំពី​កិច្ចការ​រដ្ឋបាល​ក្នុង​ឃុំ។ លោក​ថ្លែង​ថា៖,«បើយើង​បាន​ចូល​ទៅក្នុង​ក្រុម​ប្រឹក្សា​ហើយ​ យើង​អាច​ថា​ មាន​តួនាទី​បន្តិច​បន្តួច​ មិន​ឲ្យ​គេ​ធ្វើ​តែ​គេ​ អត្តនោម័តិ​ពេកទេ​ យើង​អាច​មាន​ ដូច​ថា​ ការ​និយាយ​ស្តី​របស់​យើង​ទៅកាន់គេ​ខ្លះ​បាទ»។,មុន​ពេល​ជាប់​ឆ្នោត​ជា​សមាជិក​ក្រុមប្រឹក្សា​ឃុំ​សង្កាត់​នេះ​ លោក​ ម៉ុច​ សៅ​ មាន​របរ​កសិកម្ម​ ដោយ​ពុំធ្លាប់​ធ្វើ​ការ​ក្នុង​ផ្នែក​រដ្ឋបាល​ទេ។ លោក​បាន​ទទួល​ការសិក្សា​ក្នុង​កម្រិត​បឋម​សិក្សា​ប៉ុណ្ណោះ ក៏​ប៉ុន្តែ​ភាពយឺតយ៉ាវ​នៃ​សេវារដ្ឋបាល​នៅ​សាលា​ឃុំ​ និងជម្លោះ​ដីធ្លី​មួយចំនួន​ដែលមិន​ទាន់​ដោះ​ស្រាយ​រួច​នៅ​មូលដ្ឋាន​របស់​លោក បាន​លើក​ទឹក​ចិត្ត​ឲ្យ​លោក​ចូល​ប្រឡូក​ជាមួយ​គណបក្ស​ភ្លើង​ទៀន ដែល​ជាបក្ស​បង្កើត​ឡើង​ដោយលោក​ សម រង្ស៊ី​ អតីត​ប្រធាន​គណបក្ស​សង្គ្រោះជាតិ។,នាយក​ប្រតិបត្តិ​អង្គការ​តម្លាភាព​កម្ពុជា​ លោក​ ប៉ិច ពិសី​ យល់​ថា​ វត្តមាន​របស់​គណបក្ស​ចម្រុះ​នៅ​ក្នុង​ក្រុម​ប្រឹក្សា​ឃុំ​សង្កាត់ នឹង​បង្កើត​ឲ្យ​មានច្រក​នៃ​ការ​ផ្ទៀង​ផ្ទាត់​ការប្រើ​ប្រាស់​អំណាច​ ស្របទៅ​តាម​គោល​ការណ៍​លទ្ធិ​ប្រជាធិបតេយ្យ​ និង​ធានា​បានតម្លាភាព និង​គណនេយ្យ​ភាព​ចំពោះ​ការ​បំពេញ​សេចក្តី​ត្រូវ​ការ​របស់​ពលរដ្ឋ​នៅ​មូលដ្ឋាន។ លោក​និយាយ​ថា៖,«ជា​ជំហាន​ល្អ​មួយ​ក្នុង​ការ​ចូលរួម​ត្រួត​ពិនិត្យ​អំណាច​គ្នា​ទៅវិញ​ទៅ​មក​ នៅ​ក្នុង​ក្រប​ខណ្ឌ​នៃ​ការ​គ្រប់​គ្រង​អនុវត្ត​ការងារ​នៅ​មូលដ្ឋាន​ហ្នឹង។ កាលណា​យើង​មាន​គណបក្ស​ច្រើន​ យើង​មាន​តំណាង​ពលរដ្ឋ​ ដែល​បាន​ចូលរួមបោះ​ឆ្នោត​ជ្រើស​រើស​ហ្នឹង​ច្រើន​ យើង​គិត​ថា​ ពលរដ្ឋ​ប្រហែល​ជា​អាច​មាន​ជម្រើស ​នៅ​ក្នុង​ការ​ជំរុញ​ឲ្យ​មាន​គណនេយ្យ​ភាព​នៅ​មូលដ្ឋាន​ហ្នឹង​ប្រសើរ​ជាង​មុន ព្រោះ​គាត់​អាច​ទៅ​រក​អ្នកធ្វើ​កិច្ចការ​ណា​មួយ​អត់​ដំណើរ​ការ​ គាត់​អាច​ទៅ​រក​អ្នក​ផ្សេង»។ ​,ជុំវិញ​កង្វះ​បទពិសោធន៍​របស់​សមាសភាព​សមាជិកក្រុមប្រឹក្សា​ ឬជំទប់​ឃុំ​ និង​ចៅសង្កាត់រង​របស់​គណ​បក្ស​ភ្លើង​ទៀន​ លោក ប៉ិច​ ពិសី​ ពន្យល់​ថា​ ក្រសួង​មហាផ្ទៃ​ មាន​ចំណែក​ក្នុង​ការបណ្តុះ​បណ្តាល​ក្រុម​ប្រឹក្សាដែល​ខ្វះពិសោធន៍​ និង​ជំនាញ។ ប៉ុន្តែ​ជា​ចំណុច​ចាប់​ផ្តើមនោះ គឺ​ក្រុមប្រឹក្សា​គួរ​តែត្រូវ​ទទួល​សិទ្ធិ​អំណាច​ក្នុង​ការ​បម្រើពលរដ្ឋ​ជា​មុន​សិន។ លោក​ថ្លែង​ប្រាប់​វីអូអេ​ថា​៖,«ទោះបី​ជា​គាត់​មិន​មាន​បទពិសោធន៍ មិន​មាន​ចំណេះដឹង​ទូលំទូលាយ ប៉ុន្តែ​ជា​ចំណុច​ចាប់​ផ្តើម​ គឺគាត់​ចូល​ធ្វើ​ការ​សិន​... អីចឹង​ រឿង​ចាំបាច់​ជាង​គេ​ គឺ​រឿង​ការ​ផ្តល់​សិទ្ធិ​អំណាច​ ការ​បង្កើត​បរិយាកាស​ឲ្យ​គាត់​ធ្វើ​ការ​ តាម​តួនា​ទី​ភារកិច្ច​របស់​គាត់​ទៅ​ ខ្ញុំគិត​ថា​ គាត់​អាចរៀន​សូត្រ​បណ្តើរៗ​ ហើយ​ធ្វើ​កិច្ច​ការ​បាន​ហើយ»។ ​,វីអូអេ​មិន​អាច​សុំការ​អត្ថាធិប្បាយ​ពីអ្នកនាំ​ពាក្យ​ក្រសួង​មហាផ្ទៃ​លោក​ ខៀវ​ សុភ័គ​ កាល​ពី​ថ្ងៃសុក្រ​ ទី​ ២២ ​ខែ​កក្កដា​ បាន​ទេ​ ដោ​យ​សារ​លោក​មានបញ្ហា​សុខភាព។,អនុ​ប្រធាន​គណបក្ស​ភ្លើង​ទៀន​ លោក​ ថាច់ សេដ្ឋា​ ប្រាប់​វីអូអេ​កាល​ពេល​ថ្មី​ៗ​នេះ​ថា​ គណបក្ស​មាន​ភាព​ប្រថុចញុច​ក្នុង​ការ​រៀបចំ​បេក្ខជន​ ដោយសារ​គណបក្ស​ភ្លើងទៀន​បាន​ដំណើរ​ឡើងវិញ​ក្នុង​រយៈពេល​ខ្លី​ មុន​ការ​បោះ​ឆ្នោត​ក្រុម​ប្រឹក្សា​ឃុំ​សង្កាត់។ យ៉ាងណា​មិញ​ លោក​ថា​ គណបក្ស​នឹង​ធ្វើ​ការ​បណ្តុះ​បណ្តាល​ក្រុម​ប្រឹក្សា​ដែល​ទើប​ជាប់​ឆ្នោត ហើយ​មិន​មាន​ចំណេះ​ដឹង​ទូលំទូលាយ​ និង​ខ្វះ​ខាត​បទ​ពិសោធន៍។ លោក​ថ្លែង​ថា​៖,«តម្រូវ​ការ​ទៅ​តាម​ផ្លូវ​ច្បាប់​ ក៏​គេ​មិន​តម្រូវ​ឲ្យ​អ្នកដែល​ចេះ​ដឹង​មាន​សញ្ញាបត្រ​ ខ្ពស់ៗ​អី​ដែរ​ ឲ្យ​ត្រឹម​តែ​អាន​បាន​ សរសេរ​បាន​ទេ​ ហើយ​បើ​ចំពោះ​ជាមួយ​គណបក្ស​ប្រជាជន​ ក៏​វា​ប្រហាក់​ប្រហែល​គ្នា​តាម​មូល​ដ្ឋាន​ គ្មាន​នរណា​បរិញ្ញាបត្រ​ គ្មាន​អីទេ​ វា​មាន​តិច​ណាស់។ អីចឹង​ទៅ​ នៅ​តាម​ឃុំ​សង្កាត់​ហ្នឹង​ គ្រាន់​តែ​ថា​ គណបក្ស​ប្រជាជន​ គាត់​ធ្លាប់​មាន​បទ​ពិសោធន៍​ធ្វើ​ជា​ក្រុម​ប្រឹក្សា​ មេឃុំ​ជំទប់​អីចឹង​ យូរ​ចឹង​ទៅ ហើយ​គ្នា​យើង​អ្នក​ ដែល​ខាង​គណបក្ស​ភ្លើង​ទៀន​ ដែល​មាន​បទ​ពិសោធន៍​នៅក្នុង​ហ្នឹង​ គាត់​វាធ្វើការ​ប្រហាក់​ប្រហែល​គ្នា​អីចឹង​ដែរ​ វាមិន​ជា​ខុស​គ្នា​ប៉ុន្មាន​ទេ»។ ​,អនុ​ប្រធាន​គណបក្ស​ភ្លើង​ទៀន​រូប​នេះ​ មិន​បារម្ភ​ខ្លាំង​នឹង​បទពិសោធន៍​ការងារ​មាន​កម្រិត​របស់​ក្រុមប្រឹក្សា​ទើប​តែ​ជាប់​ឆ្នោត​ថ្មីៗនោះ​ទេ​ តែ​សំឡេង​ភាគតិច​របស់​គណបក្ស​ភ្លើង​ទៀន​នៅ​តាម​ឃុំសង្កាត់ អាច​ជា​ឧបសគ្គ​មួយ​ ដើម្បី​ជំរុញ​ឲ្យ​អ្នក​គ្រប់គ្រង​រដ្ឋបាល​ភូមិ​ឃុំ​សង្កាត់​ ធ្វើ​ទៅ​តាមអ្វី​ដែល​អាច​ជា​ប្រយោជន៍​រួម​សម្រាប់​ពលរដ្ឋ​នៅ​មូល​ដ្ឋាន។ លោក​ថ្លែង​ថា៖,«ចំពោះ​ការ​អភិវឌ្ឍ​នៅ​ឃុំ​សង្កាត់​ហ្នឹង​ គឺ​វា​ត្រូវ​អនុម័ត​ផែនការ​អភិវឌ្ឍ​ហ្នឹង​ ដោយ​ក្រុម​ប្រឹក្សា​ឃុំ​សង្កាត់​ហ្នឹង​ ហើយ​បើ​ឃុំ​សង្កាត់​ហ្នឹង​ យើង​មិន​អាច​ជាប់​ជា​មេឃុំ​ ចៅ​សង្កាត់​ទេ​ យើង​អត់​មាន​សំឡេង​គ្រប់​គ្រាន់​ក្នុង​ការ​ដែល​យើង​សម្រេច​ទៅ​តាម​ គោល​នយោបាយ​របស់​គណបក្ស​ភ្លើង​ទៀន​ បាន​ទេ​ បាន​យើង​ត្រឹម​តែ​ជំទាស់​ប៉ុណ្ណឹង​ទេ។ ហើយ​ជំទាស់​ហ្នឹង​ គឺយើង​មិនជំទាស់​ឈ្នះគេ​ដែរ​ ដោយ​សារ​តែ​គេ​សំឡេង​ភាគ​ច្រើន​ ដូច្នេះ​យើង​ត្រូវ​តែ​គោរព​ទៅ​តាម​ហ្នឹង ការរៀប​ចំអភិវឌ្ឍ​ទៅ​តាម​ហ្នឹង»។,ក្នុង​ខេត្ត​សៀម​រាប​ ក្រោយ​ការ​បោះ​ឆ្នោត​ឃុំ​សង្កាត់​សម្រាប់​អាណត្តិ​ទី ​៥ នេះ គណបក្ស​ភ្លើង​ទៀន​ទទួល​បាន​ ១៥៣ អសនៈ ដែលនាំ​ឲ្យ​បេក្ខជន​មួយរូប​របស់​គណបក្ស​នេះ​បាន​ក្លាយ​ជាចៅ​សង្កាត់​រង ឬ​ជំទប់​ទី​ ១ ​និង ៩០ នាក់​ បាន​ក្លាយ​ជា​ចៅសង្កាត់រង ឬជំទប់​ទី​ ២​ និងសមាជិក​ក្រុម​ប្រឹក្សា​ នៅតាម​ឃុំ​សង្កាត់​ចំនួន​ ៩១​ឃុំ​សង្កាត់​ក្នុង​ចំណោម​ឃុំ​សង្កាត់​ទាំង​អស់​ ១០០ ​ឃុំ​សង្កាត់។​,សំឡេង​នេះ​ គឺ​នៅ​ទាប​ជាង​ អតីត​គណ​បក្ស​សង្គ្រោះ​ជាតិ​ដែល​ទទួលបាន​ ៣៤៧ អសនៈ ក្នុង​នោះឈ្នះ​ជា​ចៅ​សង្កាត់​មេឃុំចំនួន ៥៦ ​ឃុំ​សង្កាត់​ កាល​ពីពេលបោះឆ្នោត​ឃុំ​សង្កាត់ឆ្នាំ​ ២០១៧។ នេះ​បើ​តាម​គណបក្ស​ភ្លើង​ទៀន​ក្នុង​ខេត្ត​សៀមរាប។,បើ​តាម​លទ្ធផលផ្លូវការរបស់​គណៈកម្មាធិការ​ជាតិ​រៀប​ចំ​ការ​បោះឆ្នោត​ នៅ​ឆ្នាំ​ ២០២២ នេះ​ គណបក្ស​កាន់​អំណាច​របស់​លោក​នាយករដ្ឋ​មន្ត្រី​ ហ៊ុន សែន​ បាន​ឈ្នះកាន់​កាប់​អសនៈ​ជាមេឃុំ និងចៅសង្កាត់​នៅ​គ្រប់​ឃុំ​សង្កាត់​ក្នុង​ខេត្តសៀមរាប ដែល​រយៈពេល​ប៉ុន្មាន​ឆ្នាំចុង​ក្រោយ​នេះ​ បាន​ឃើញនូវ​ការ​អភិវឌ្ឍ​ហេដ្ឋា​រចនា​សម្ព័ន្ធ​ផ្លូវ​ថ្នល់​គួរ​ឲ្យ​កត់​សម្គាល់ បើទោះបីជាវិស័យ​ទេស​ចរណ៍​ដែល​ជា​ចំណូល​សំខាន់​របស់​ខេត្តនេះ មិន​ទាន់​រើប​ខ្លាំង​វិញ​ក៏ដោយ​ បន្ទាប់ពីការ​វាយ​ប្រហារ​របស់​ជំងឺកូវីដ​១៩។ ​,​អ្នក​រត់​ម៉ូតូកង់​បី​ក្នុង​ខេត្ត​សៀម​រាប​ លោក​ ស៊ុម វុត្ថា​ អាយុ​ ៤៦ ឆ្នាំ​ កោត​សរសើរ ការ​អភិវឌ្ឍ​ដែល​កំពុង​លេច​ឡើង​ក្នុង​ទី​ក្រុង​សៀមរាប។,នៅ​ក្នុង​វិស័យ​នយោបាយ​ លោក​រំពឹង​ថា ការ​ចូលរួម​របស់ក្រុម​ប្រឹក្សា​ឃុំ​សង្កាត់​មក​ពី​គណបក្ស​ជំទាស់​ក្នុង​រដ្ឋបាល​ឃុំ​សង្កាត់​ នឹង​ជំរុញ​ឲ្យមាន​ការ​អភវិឌ្ឍ​ច្រើនថែម​ទៀត និង​មាន​គណនេយ្យ​ភាពនៅ​តាម​ភូមិឃុំ​សង្កាត់។​ នេះ​មាន​ន័យ​ថា ការ​សម្រេច​លើ​គម្រោង​អភិវឌ្ឍ​ណាមួយ​នោះ​ ​នឹង​ឆ្លង​កាត់​ការ​ពិភ្សា​គ្នា​ស្តីពីផល​ប្រយោជន៍​ និង​ផល​ប៉ះ​ពាល់​ដល់​ប្រជា​ពល​រដ្ឋនៅតាម​ឃុំសង្កាត់។ លោក​ប្រាប់​វីអូអេ​ថា៖,«មិន​ថា​ រក​ស៊ី​ មិន​ថា​ ធ្វើ​នយោបាយ​ទេ​ ទាល់​តែ​មាន​ដៃ​គូ​បាន​អាច​ប្រសើរ​ និង​រីក​ចម្រើន​ បើ​សិន​បើ​ជា​តែ​ម្នាក់​ឯង​ អីចឹង​ទៅ​ណា៎! គឺ​ថា​ ដូច​យើង​ថា​ ធ្វើ​អ្វី​តែ​ម្នាក់​ឯង​ វាអត់​មាន​គេ​ហៅ​ថា​ អ្នក​ជា​ដៃគូ​ អីចឹង​មាន​ន័យ​ថា​ មិន​ប្រសើរ​ទេ»។,ចៅ​សង្កាត់​សាលាកំរើក​នៃ​ក្រុង​សៀមរាប​ លោក​ សាម​ ឡម​ ដែល​គ្រប់គ្រង​សង្កាត់​បីអាណត្តិ​ជាប់ៗ​គ្នា​នោះ ចាត់​ទុក​ថា ការបង្ហាញ​ខ្លួន​របស់​សមាសភាព​នៃ​សមាជិក​ក្រុមប្រឹក្សា​របស់​គណបក្ស​ភ្លើង​ទៀន​ នៅ​សាលា​សង្កាត់​ ឆ្លុះ​បញ្ចាំង​ពី​ការ​គាំទ្រ​របស់​ប្រជាពលរដ្ឋ​ ហើយ​លោក​បាន​ចាប់​ផ្តើមធ្វើ​ការ​រួម​គ្នា​ ជាមួយ​សមាស​ភាព​ថ្មីនេះ​ ដើម្បី​បម្រើ​ប្រយោជន៍​របស់​ភូមិឃុំ​សង្កាត់។,​បើ​តាម​លោក ​សាម ឡម​ ទំនាស់​ការងារ​នឹង​មិន​កើតឡើង​ទេ នៅ​ពេល​អនាគត​ បើ​សិន​ជា​មាន​ការផ្លាស់​ប្តូរ​យោបល់​គ្នា និង​ស្តាប់​គ្នា​ទៅ​វិញ​ទៅ​មក​នោះ។ លោក​មាន​ប្រសាសន៍​ថា៖,«ការងារ​ឲ្យ​ចេះ​ស្តាប់​គ្នា​ ចេះ​សួរ​យោបល់​ថា​ តើ​ធ្វើ​អីចេះ​ទៅ​វាត្រូវ​ ឬក៏​ខុស? ហើយ​បើសិន​ជា​យោបល់​ខ្ញុំ​អីចេះ​ទៅ យើង​លើក​ក្នុង​អង្គ​ប្រជុំ​ទៅ​ បើ​ថា​ យើង​មាន​សំណូម​ពរ​អី​ អង្គ​ប្រជុំ​គេ​ ពិភាក្សា​គ្នា​ទៅ​ គឺ​ថា យើង​ត្រូវ​គួរ​ យើង​ត្រូវ​ធ្វើ​ម៉េច? អានេះ​ គឺ​ជា​កិច្ច​ការ​ងារ​ យើង​មាន​ក្រុម​សង្កាត់​តើ!​ ពេល​ប្រជុំ​យើងលើក​ទៅ! ការងារ​នៅ​ក្នុង​រដ្ឋបាល​សង្កាត់​ វា​គ្មាន​អី​បញ្ហា​ប្រឈម​ទេ​ឲ្យ​តែ​យើង​អនុវត្ត​ទៅ​តាម​ គោល​ការណ៍​បទ​បញ្ជា​ផ្ទៃក្នុង​ ហើយ​និង​ច្បាប់​រដ្ឋបាល​ឃុំ​សង្កាត់ វាអត់​មាន​បញ្ហា​ប្រឈម​ទេ»។,ទាក់​ទិន​ការបែង​ចែក​ការងារ​របស់​សមាស​ភាព​ថ្មី​នៃសមាជិក​ក្រុម​ប្រឹក្សា​ និង​ចៅសង្កាត់​រង​ទី​ ២ មកពី​គណ​បក្ស​ជំទាស់​ លោក​ចៅ​សង្កាត់​ សាម​ ឡម​ ពន្យល់​ថា​ តាម​នីតិវិធី​ ក្រោយ​ការ​ប្រកាស​សុពល​ភាព​ហើយ​ នឹង​មានការ​ប្រជុំ​ឆ្លង​បទបញ្ជា​ផ្ទៃ​ក្នុង។ ហើយ​នៅពេល​ខេត្ត​ទទួល​ស្គាល់​ជាផ្លូវ​ការ​នូវ​បទ​បញ្ជា​ផ្ទៃ​ក្នុង​នោះ ការ​រៀបចំ​គណៈកម្មការ​នៅ​សង្កាត់​នឹង​ធ្វើ​ឡើង​ បន្ទាប់មក​នឹង​មាន​ការ​បែង​ចែក​ការងារ​ទៅ​តាមភារកិច្ច​ ជំនាញ​ និង​តួនាទី​អ្នកបម្រើ​ការ​ងារ​នៅ​ក្នុង​សង្កាត់។,ការ​វិល​មក​វិញ​របស់​គណបក្ស​ភ្លើង​ទៀន ដើម្បីប្រកួត​ប្រជែង​នយោបាយ​ជាមួយ​គណបក្ស​កាន់​អំណាច​ និង​គណបក្ស​ផ្សេងៗ​ទៀតនោះ​ គឺ​ជារឿង​នឹក​ស្មាន​មិនដល់។ នេះ​បើតាម​អ្នកតាម​ដាន​នយោបាយក្នុង​ប្រទេស​កម្ពុជា​ដែល​បាន​លើក​ឡើង​កន្លង​មក។,គណបក្ស​ជំទាស់​មួយ​នេះ​ បាន​ផ្អាក​ដំណើរ​ការ​ ពេល​មានការ​បង្កើត​ឡើង​គណបក្ស​សង្គ្រោះជាតិ នៅ​ឆ្នាំ​ ២០១២ ដែល​ក្រោយ​មកត្រូវ​បាន​រដ្ឋាភិបាល​កម្ពុជា​ក្រោម​ការ​ដឹកនាំ​របស់​គណបក្ស​ប្រជាជន​កម្ពុជា ​រំលាយ​ចោលនៅឆ្នាំ​ ២០១៧​ ក្រោម​ហេតុ​ផលនៃ​ការ​សង្ស័យ​ថា​ គណបក្ស​ដែល​មាន​លោក​ សម រង្ស៊ី​ និងលោក ​កឹម សុខា ​អតីតប្រធាន​គណបក្ស​សិទ្ធិមនុស្សជា​សហ​ស្ថាបនិក​នោះ​ មាន​គម្រោង​ផ្តួល​រំលំ​រដ្ឋាភិបាល​របស់​លោក​ ហ៊ុន​ សែន​ ដោយ​មាន​បរទេស​នៅពី​ក្រោយ។,អ្នក​ស្រី​ គង់​ ចាន់ថា​ ដែល​ជាប់​ឆ្នោត​ជា​មេឃុំ​ជំទប់​ទី​ ២ នៃ​ឃុំ​ព្រះដាក់​ ស្ទាក់​ស្ទើរ​នូវការ​រំឭក​ឡើង​វិញ​នៃ​អនុ​ស្សាវរីយ៍​អ្នកស្រី​ អំឡុង​ពេល​អ្នកស្រី​ជា​អ្នកគាំទ្រ​គណបក្ស​សង្គ្រោះ​ជាតិ។ ជំនួស​មក​វិញ​នូវ​រឿង​អតីត​កាល​កន្លងផុត​ទៅនោះ​ អ្នកស្រី​ពេលនេះ​មាន​ក្តី​សប្បាយ​ដែល​បាន​ជាប់​ឆ្នោត​ ហើយ​សង្ឃឹមថា​ គ្មាន​ការ​រើស​អើង​នយោបាយ​ជាថ្មី​ទៀត​ ក្នុង​ចំណោម​អ្នកដែល​ធ្វើ​ការ​បម្រើ​ប្រជាជន​ខ្មែរ។ អ្នក​ស្រី​ថ្លែង​ថា៖,«ព្រោះ​អី​យើង​ជិះ​ទូក​ជាមួយ​គ្នា​ហើយ​ បម្រើ​ប្រជាជន​ដូច​គ្នា។ យើង​គួរ​តែ​សម្រប​សម្រួល​ អធ្យាស្រ័យ​គ្នា​កុំប្រកាន់​និន្នាការ​នយោបាយ​ យក​មក​ដាក់​ពីមុខ​ ព្រោះ​អី​យើង​ធ្វើ​ការ​ជាមួយ​គ្នា​ គឺដើម្បី​ប្រជា​ជន​ តែ​យើង​រវល់​តែ​ប្រជែង​គ្នា​យក​ឈ្នះ​ យក​ចាញ់​គ្នា​ គឺ​ប្រជាជន​គាត់​អាច​មើល​ដឹង​ហើយ​ថា​ យើង​ធ្វើ​ការ​បាន​កើត​ឬ​អត់​ មិន​កើត​អីចឹង​ទៅ​ គាត់​នឹង​មាន​បញ្ហា​មួយ​ថា​ ធ្វើ​ការ​ម៉េច​កើត​ បើ​នៅ​កន្លែង​ក្រុម​ខ្លួន​ឯង​ ឈ្លោះ​តែ​គ្នា​ ប្រជែង​តែ​គ្នា​អីចឹង!»៕"
https://khmer.voanews.com/a/kem-sokha-supporters-urge-court-to-end-politically-motivated-charge-for-economic-gain/6675750.html,"
ក្រុម​អ្នក​គាំទ្រ​លោក​ កឹម សុខា ទទូច​ឱ្យ​តុលាការ​បញ្ចប់​ក្តីក្តាំ​«ដែល​មាន​ហេតុផល​នយោបាយ»​ដើម្បី​ផល​ប្រយោជន៍​សេដ្ឋកិច្ច​​​​​​​​​​​​​​​​​​​
",លោក កឹម សុខា​ ប្រធាន​អតីត​គណបក្ស​សង្គ្រោះជាតិ​លើក​ដៃ​ទៅកាន់​ក្រុម​អ្នកគាំទ្រ​ ទីក្រុង​ភ្នំពេញ​ ថ្ងៃទី​ ២៧​ ខែកក្កដា ឆ្នាំ​ ២០២២។ (ហ៊ុល រស្មី/វីអូអេ),"លោក ​កឹម សុខា​ អតីត​ប្រធាន​គណបក្ស​សង្គ្រោះ​ជាតិ នៅ​ថ្ងៃ​ពុធ​នេះ បាន​មក​បង្ហាញ​ខ្លួន​នៅ​សាលា​ដំបូង​រាជធានី​ភ្នំពេញ​ ដូច​សព្វ​ដង​ ដើម្បី​តទល់​ជាមួយ​ក្រុមប្រឹក្សា​ជំនុំ​ជម្រះក្នុង​សំណុំ​រឿង​ក្បត់​ជាតិ​ ដែល​អូស​បន្លាយ​ពេល​ជិត​៥​ឆ្នាំ។,
,
សវនាការ​ថ្ងៃ​ពុធ​នេះ​ គឺ​ជា​សវនាការ​លើក​ទី​៥០​ ហើយ​តុលាការ​នៅ​ខកខាន​មិន​បាន​បង្ហាញ​ភ័ស្តុតាង​ជា​ដុំ​កំភួន​គាំទ្រ​ដល់​ការ​ចោទប្រកាន់​លើ​លោក​ កឹម សុខា ​ពី​បទ​សន្ទិដ្ឋិភាព​ជាមួយ​បរទេស។ បទ​ចោទ​នេះ​អាច​ឱ្យ​លោក​ជាប់​ពន្ធនាគារ​ពី​១៥​ ទៅ​៣០​ឆ្នាំ ប្រសិន​បើ​រក​ឃើញ​ថា​លោក​មាន​ទោស។,អ្នកគាំទ្រ​មួយ​ចំនួន​របស់​លោក​ កឹម សុខា​ បាន​អះអាង​ថា​ក្តីក្តាំ​ដែល​អូស​បន្លាយ​ពេល​មក​ជា​យូរ​ឆ្នាំនេះ​ ល្មម​ដល់​ពេល​បញ្ចប់​ ដើម្បី​អ្វី​ដែល​ពួក​គេ​យល់​ថា​ជា​ប្រយោជន៍​ប្រជាជាតិ​ខ្មែរ។,
,
លោក ​គឹម ហោ​ អាយុ​៤០​ឆ្នាំ អតីត​ចៅសង្កាត់​រង​ទី​១​របស់​អតីត​គណបក្ស​សង្គ្រោះ​ជាតិ​នៅ​សង្កាត់​ទំនប់​ទឹក​ នៅ​ខណ្ឌ​ចំការមន​ ដែលឥឡូវ​ក្លាយ​ជា​សង្កាត់​របស់​ខណ្ឌ​បឹងកេងកង និយាយ​ថា​ តុលាការ​គួរ​តែ​បិទ​បញ្ចប់​សំណុំ​រឿង​លោក​កឹម​ សុខា​ «ដែល​មាន​លក្ខណៈ​នយោបាយ»មួយ​នេះ ព្រោះ​លោក​ជឿ​ថា​ លោកកឹម សុខាជា​ជន​ស្លូត​ត្រង់​និង​មិន​ប្រព្រឹត្ត​ល្មើស​ដូច​អ្វី​ដែល​តុលាការ​ចោទ​ទេ។,
,
បើ​តាម​លោក ​គឹម ហោ​ បើ​សិន​តុលាការ​បន្ត​នីតិវិធី​កាត់​ក្តី​សំណុំរឿង​នយោបាយ​នេះ​ទៀត​ អ្នក​ដែល​ខាត​ប្រយោជន៍​ខ្លាំង ​គឺ​ប្រជាពលរដ្ឋ​សាមញ្ញដែល​កំពុង​បាន​អត្ថប្រយោជន៍​ពីការគាំទ្រ​ខាងពាណិជ្ជកម្ម​ពីប្រទេស​ប្រជា​ធិបតេយ្យ​ដូច​ជា​សហគមន៍​អឺរ៉ុប និង​សហរដ្ឋ​អាមេរិក​ជាដើម។,លោក​ប្រាប់​វីអូអេ​នៅ​ក្រៅ​របង​តុលាការ​ក្រុង​ភ្នំពេញ​នៅ​ថ្ងៃ​ពុធ​នេះ​ថា​៖ «ថ្មីៗ​នេះ អឺរ៉ុប​ក៏​ដូច​ជា​សហរដ្ឋ​អាមេរិក​ ក៏​បាន​បញ្ជាក់​យ៉ាង​ច្បាស់​ដែរ​ថា​ បើ​សិន​បើ​ ទម្លាក់​ការ​បទ​ចោទ​មក​លើ​ ​កឹម សុខា​ ហើយ​អនុញ្ញាត​ឱ្យ​គាត់​ ផ្តល់​ឱកាស​ឱ្យ​គាត់​ធ្វើ​នយោបាយ​ដើម្បី​បម្រើ​ប្រទេស​កម្ពុជា​ឡើង​វិញ​ អាហ្នឹង​គឺអ្វី​ៗ​នឹង​ល្អ​ប្រសើរ​ឡើង​ក៏ដូច​ជា​សម្ពាធ​ ក៏​ដូចជាទណ្ឌកម្ម​ទាំង​ឡាយ​គឺគេ​នឹង​ផ្តល់​ជូន​មកកម្ពុជា​វិញ​ដូច​ដើម»។ ​,
,
គួរ​រំឭក​ឡើងវិញ​ផង​ដែរ​ថា​ កាល​ពី​ដើម​ខែ​ឧសភា ឆ្នាំ​២០២២​នេះ​ សមាជិក​សភា​របស់​សហភាព​អឺរ៉ុប​ច្រើន​លើស​លប់​ បាន​បោះឆ្នោត​សម្រេច​លើ​ញត្តិ​មួយ​ដែល​បាន​បង្ហាញ​ការព្រួយ​បារម្ភ​អំពី​ការ​បន្ត​បង្ក្រាប​នយោបាយ​នៅ​កម្ពុជា​ និង​បាន​ជំរុញ​ឱ្យ​គណៈ​កម្មការ​អឺរ៉ុប​ត្រៀម​ខ្លួន​ក្នុង​ការ​ដក​ឋានៈ​ប្រព័ន្ធ​អនុគ្រោះ​ពន្ធ​ ឬ​ EBA ​ទាំង​ស្រុង​ប្រសិន​បើ​ការ​បោះឆ្នោត​នាពេល​ខាង​មុខ​មិន​មាន​ភាព​សេរី និង​យុត្តិធម៌។ ពួកគេ​ក៏​ជំរុញ​ឱ្យ​មាន​ការ​ទម្លាក់​ចោល​ការ​ចោទ​ប្រកាន់​លើ​លោក​ កឹម សុខា​ អតីតអនុ​ប្រធាន​ទី​២​នៃ​សភា​ជាតិ​ផង​ដែរ។,
,
លោក ​ហ៊ុន កុសល​ អ្នកគាំទ្រ​ដែល​មាន​ភក្តីភាព​នឹង​លោក ​កឹម សុខា ប្រាប់​ក្រុម​អ្នកកាសែត​ថា តុលាការ​មិន​ទាន់​បង្ហាញ​ភ័ស្តុតាង​ណាមួយ​ដែល​អាច​បញ្ជាក់​ថា មេដឹកនាំ​នយោបាយ​រូបនេះប្រព្រឹត្ត​បទល្មើស​ធ្ងន់ធ្ងរ​ទេ​ ហើយ​អំឡុង​ពេល​នៃការ​បើក​សវនាការ​ជា​បន្តបន្ទាប់​នេះ​ តុលាការ​បាន​ត្រឹម​ចាក់​បញ្ចាំង​ភ័ស្តុតាង​វីដេអូ​មួយ​ចំនួន​ និង​សួរ​ច្រំដែលត្រឡប់​ចុះ​ត្រឡប់​ឡើង។ ដូច្នេះ​លោក​ជឿថា​ លោក ​កឹម សុខា ​គ្មាន​កំហុស​ទេ។,លោក​និយាយ​ថា៖ «ជាក់​ស្តែង​លោក​កឹម សុខា​ មាន​ទោស​ក្បត់​ជាតិ​មក​ពី​ណា? គាត់​ធ្វើ​អ្វី​ក៏ដោយ​ ឈរ​លើ​គោលការណ៍​យុត្តិធម៌​ត្រឹម​ត្រូវ​សុចរិត​ភាព​ ហើយ​គិត​តែ​ពីបញ្ហា​ជាតិ​រក​តែ​ដំណោះស្រាយ​ ជាពិសេស​គឺការ​ប្រកាន់​យក​នូវ​ទស្សនៈ​នយោបាយមិន​យក​ខ្មែរ​ណា​ជា​សត្រូវ»។,
,
ជុំវិញ​លទ្ធភាព​ដែល​កម្ពុជា​អាច​ប្រឈម​មុខ​នឹង​ការ​បាត់​បង់​ប្រព័ន្ធ​ឋានៈ​គ្រោះ​ពន្ធ​របស់​សហភាព​អឺរ៉ុប​បន្ថែម​ទៀត​ ឬ​ការ​ឈប់​ផ្តល់​ប្រព័ន្ធ​ឋានៈ​អនុគ្រោះ​ពន្ធ​ GSP ​របស់​សហរដ្ឋ​អាមេរិក​ លោក​ ហ៊ុន កុសល​ បកស្រាយ​ថា រឿង​នេះ​ ត្រូវ​ផ្អែក​លើ​ជំហរ​របស់​រដ្ឋាភិបាល​កម្ពុជា។,
,
លោក​ប្រាប់​វីអូអេ​បន្ថែម​នៅ​រសៀល​ថ្ងៃ​ពុធ​នេះ​ថា៖​ «រដ្ឋាភិបាល​ទេ​ ដែល​ជា​អ្នក​បាន​ធ្វើ​ឱ្យ​មាន​ការ​រាំង​ស្ទះ​ និង​ជាប់​គាំង​នូវ​ដំណើរ​ការ​លទ្ធិប្រជា​ធិបតេយ្យ ជាប់​គាំង​នយោបាយ​ ហើយ​ប្រទេស​លោក​សេរី​ គេ​ទាម​ទារ​ឱ្យ​រដ្ឋាភិបាល​ ទម្លាក់​បទ​ចោទ​ប្រកាន់​ទាំង​ស្រុង​ទៅ​លើ​លោក​ កឹម ​សុខា​ ដែល​ជា​បុគ្គល​ ជា​មនុស្ស​ស្អាត​ស្អំ​ដូច​អ្វី​ដែល​សហរដ្ឋ​អាមេរិក​ធ្លាប់​បាន​បញ្ជាក់»។ ​,
,
សហ​មេធាវីការពារ​ក្តី​លោក ​កឹម សុខា​ មួយ​រូប​គឺ​លោក​ ផែង​ ហេង​ ប្រាប់​វីអូអេថា​ក្រុមអ្នក​ការពារក្តី​ឱ្យ​លោក កឹម​សុខា ផ្តើម​មាន​ការ​ធុញ​ទ្រាន់​នឹង​ការ​បង្ហាញ​ភ័ស្តុតាង​ដដែល​ៗ​ពាក់​ព័ន្ធ​នឹង​ព្រឹត្តិការណ៍​បាតុកម្ម​មុន​ និង​ក្រោយ​ការ​បោះឆ្នោត​ជាតិ​ឆ្នាំ​២០១៣​ និង​សួរ​តែ​សំណួរ​ដដែលៗ ពាក់​ព័ន្ធ​នឹង​ហេតុការណ៍​នោះ។ ការណ៍​នេះ​នាំ​ឱ្យ​លោក​អះអាង​ថា​ការ​សួរ​ដេញ​ដោល​លោក កឹម សុខា ​ត្រូវ​តែ​បញ្ចប់​ហើយ។,
,
លោក​និយាយ​ថា៖​ «ខ្ញុំ​មិន​មែន​ថា​ គួរតែ វា​ត្រូវ​តែ​បញ្ចប់​ឱ្យ​បាន​លឿន​ ព្រោះ​ថា​រឿង​វា​អូស​រាប់​ឆ្នាំ​មកហើយ​ ហើយ​សវនាការ​រហូត​ដល់ទៅ​៥០​លើក​បាត់​ទៅ​ហើយ​...រឿង​ហ្នឹង​យើង​ជា​មេធាវី​ យើង​ក៏​មាន​ការ​ធុញទ្រាន់​ណាស់​ដែរ​ វា​យូរ​ពេក​ អូស​បន្លាយ​យូរ​ពេក​ ហើយ​ដដែលៗ​ សំណួរ​ខ្លះ​ក៏​សឹង​តែ​ថា​ ជា​សំណួរ​ប្រចាំ​ទៅ​ហើយ»។,
,
យ៉ាង​ណា​ក៏​ដោយ​ អ្នកនាំពាក្យ​តំណាង​អយ្យការ​អម​សាលាដំបូង​រាជធានី​ភ្នំពេញ លោក ​ប្លង់ សុផល​ បញ្ជាក់​តាម​ប្រព័ន្ធទំនាក់​ទំនង​តេឡេក្រាម​ថា​ការ​លើកឡើង​របស់​សហ​មេធាវី​ការពារ​ក្តី​លោក​ កឹម សុខា​ «ជា​ការ​លើក​ឡើង​របស់​គាត់​តែ​ម្ខាង​ប៉ុណ្ណោះ​ហើយ​ក៏​មិនមែន​ជា​លើក​ទី​១​ដែរ សវនាការ​នឹង​បន្ត​ធ្វើ​តាម​នីតិវិធី​ច្បាប់»។ ​,
​,
លោក​ កឹម សុខា ត្រូវ​បាន​តុលាការ​ចោទ​ពី​បទ​សន្ទិដ្ឋិភាព​ជាមួយ​បរទេស​ឬ​តាម​អ្វី​ដែល​គេ​ហៅ​ម្យ៉ាង​ទៀត​ថា​ការ​រៀប​គម្រោង​ផ្តួល​រំលំ​រដ្ឋាភិបាល​របស់​លោក​នាយករដ្ឋមន្ត្រី​ ហ៊ុន សែន​ ដោយ​មាន​ការ​ចោទ​ប្រកាន់​ថា​សហរដ្ឋ​អាមេរិក​នៅ​ពី​ក្រោយ។ ​កន្លង​មក​ទាំង​លោក កឹម សុខា​ និង​សហរដ្ឋ​អាមេរិក​ បាន​ច្រាន​ចោល​ការ​ចោទ​ប្រកាន់​ដ៏​ចម្រូងចម្រាស​នេះ។,
,
សហរដ្ឋ​អាមេរិក​បាន​បញ្ជាក់​ផង​ដែរ​ថា​ប្រទេស​កម្ពុជា​នឹង​ទទួលបាន​ផលប្រយោជន៍​ពី​ការ​ផ្តល់​ឡើង​វិញ​នូវ​សេរីភាព​ និង​សិទ្ធិ​នយោបាយ​របស់​លោក កឹម សុខា ចូល​រួម​ក្នុង​ដំណើរ​ការ​បោះឆ្នោត។ នេះ​បើ​តាម​ការ​អត្ថាធិប្បាយ​របស់​ឯក​អគ្គរដ្ឋទូត​សហរដ្ឋ​អាមេរិក​ប្រចាំ​កម្ពុជា លោក​ W. Patrick Murphy ​តាម​ប្រព័ន្ធ​ទំនាក់​ទំនង​សង្គម​ Twitter ​កាល​ពី​ខែ​មីនា​កន្លង​ទៅ។​,មន្ត្រី​ស៊ើប​អង្កេត​ជាន់​ខ្ពស់​របស់​សមាគម​ការពារ​សិទ្ធិ​មនុស្ស​អាដ​ហុក​ លោក ​យី សុខសាន្ត ប្រាប់​អ្នកកាសែត​ បន្ទាប់​ពី​សវនាការ​លើក​ទី​៥០​របស់​ប្រធាន​អតីត​គណបក្ស​សង្គ្រោះ​ជាតិលោក កឹម សុខា​ថា​ មិន​មាន​ភ័ស្តុតាង​ជាក់​លាក់​ដែល​អាច​យក​មក​ដាក់​បន្ទុក​លើ​លោក​ កឹម សុខា​ ក្រៅ​តែ​ពី​ភ័ស្តុតាង​ជា​ឃ្លីប​វីដេអូ​មួយចំនួន​ បង្ហាញ​ពី​សកម្មភាព​បាតុកម្ម​ និង​ការ​ថ្លែង​សារ​នយោបាយ​របស់​លោក​កឹម សុខា​ និង​សហ​ស្ថាបនិក​មួយ​រូប​ទៀត​របស់​គណបក្ស​សង្គ្រោះ​ជាតិ​គឺ​លោក សម រង្ស៊ី។,លោក​ថ្លែង​ថា៖ «ដូច្នេះ​ហើយ​ បាន​ជាថ្ងៃនេះ​ មួយ​ព្រឹក​នេះ​ នៅពេល​ដែល​បកស្រាយ​អំពី​វោហារសាស្ត្រ​ សូម្បី​តែ​ព្រះរាជ​អាជ្ញា​ ពេល​ខ្លះ​ក៏​លោក​ថា​ អត់​ទាន់​យល់​ច្បាស់ ថា​តើ​ស្អី​ទៅ​វោហារសាស្ត្រ​នយោបាយ​? អ្វីទៅ​ដែល​ជា​សារ​នយោបាយ ចំណុច​ហ្នឹង​ដែល​ធ្វើ​ឱ្យ​សវនាការ​នេះ វាអូស​បន្លាយ​មក​ដល់​ពេលនេះ​ ហើយ​រាប់​ឆ្នាំ​ហើយ​ដែល​មិន​ចេះ​ចប់​។ ក្នុងនាម​ ខ្ញុំ​សង្គម​ស៊ីវិល​ ខ្ញុំយល់​ថា​គួរ​តែ​ដោះស្រាយ​គ្នា​តាម​ផ្លូវ​នយោបាយ​ទៅ​វា​ឆាប់​ចប់​»។,បើ​តាម​លោក ផែង ហេង​ សហ​មេធាវី​ការពារ​លោក កឹម សុខា​ សវនាការ​នៅ​ព្រឹក​ថ្ងៃ​ពុធ​នេះ​មិន​មាន​អ្វី​ថ្មី​ទេ​ព្រោះ​អយ្យការ​សុំ​ចាក់​វីដេអូ​និយាយ​នៅ​ទីលានប្រជាធិបតេយ្យ​ជា​ថ្មី​ម្តង​ទៀត​ និង​សួរ​លោក​ កឹម សុខា «ជម្រេញ» អំពី​គោល​បំណង​បាតុកម្ម​ និង​សួរ​ថា​លោក​ សម រង្ស៊ី​ និយាយ​នឹង​យ៉ាង​ម៉េច ​ផ្តាច់​ព្រាត់ ២៩​ធ្នូ? រៀប​ចំ​រដ្ឋាភិបាល​នឹង​ម៉េច? និង​សួរ​ថា​តើ«​ហេតុអី​លោក កឹម សុខា ឱ្យ​គេ​ជួយ​ស្បៀង​ទៅ​[ឱ្យ​បាតុករ​វេងស្រេង]?»៕"
https://khmer.voanews.com/a/land-management-minister-reacts-at-news-report-saying-about-his-son-selling-property-in-australia/6674256.html,"
រដ្ឋមន្ត្រី​ក្រសួង​ដែនដី​ប្រតិកម្ម​នឹង​ការ​ចុះ​ផ្សាយ​អំពី​កូន​ប្រុស​របស់​លោក​​​​ដាក់​លក់​អចលនទ្រព្យ​តម្លៃ​រាប់​សិប​លាន​ដុល្លារ​នៅ​អូស្ត្រាលី
",រូបភាពដកស្រង់ចេញពីគេហទំព័ររបស់សារព័ត៌មាន The Australian បង្ហាញវិមានគេហដ្ឋានដ៏ធំមួយដែលត្រូវបានជឿថាជាកម្មសិទ្ធិរបស់កូនប្រុសរបស់លោក ជា សុផារ៉ា នៅទីប្រជុំជន Clontarf នៃទីក្រុងស៊ីដនី ប្រទេសអូស្ត្រាលី។ (រូបដកស្រង់ពីគេហទំព័រ The Australian),"រដ្ឋមន្ត្រី​ក្រសួង​ដែនដី នគរូបនីយកម្ម និង​សំណង់ លោក ជា សុផារ៉ា នៅ​ថ្ងៃ​អង្គារ​នេះ បាន​ប្រតិកម្ម​ទៅ​នឹង​ការ​ចុះ​ផ្សាយ​អត្ថបទ​ព័ត៌មានទាក់ទង​នឹង​ការ​ដាក់​លក់​ភូមិគ្រឹះ​របស់​កូនប្រុស​របស់​លោក​ក្នុង​ប្រទេស​អូស្ត្រាលី​ក្នុង​តម្លៃ​ប្រមាណ​៣៨​លាន​ដុល្លារ។ លោក​រដ្ឋមន្ត្រីអះអាង​ថា ​លោក​មិន​បាន​ដឹង​អំពី​រឿង​នេះ​ទេ ហើយ​ប្រតិកម្ម​ទៅ​នឹង​ការ​ចុះ​ផ្សាយ​នេះ។,
,
​, បាន​ចុះ​ផ្សាយ​កាល​ពី​ថ្ងៃ​ទី​២៥ ខែ​កក្កដា ឆ្នាំ​២០២២​ថា​ កូន​ប្រុស​របស់​លោក ជា សុផារ៉ា​ គឺ​ លោក ផារ៉ា មង្គល ដែល​ជា​នាយ​ខុទ្ទកាល័យ​នៃ​ក្រសួង​ដែនដី នគរូបនីយកម្ម និង​សំណង់ បាន​ដាក់​លក់​ផ្ទះ​ក្នុង​ប្រទេស​អូស្ត្រាលី ដែល​លោក​បាន​ទិញ​កាល​ពី​ឆ្នាំ​២០១៦។,
,
នៅ​ពេល​វីអូអេ​ទាក់ទង​តាម​ទូរស័ព្ទ លោក ជា សុផារ៉ា ប្រាប់​វីអូអេ​នៅ​ថ្ងៃ​អង្គារ​នេះ​ថា​លោកមិន​បាន​ដឹង​ព័ត៌មាន​ពាក់ព័ន្ធ​នឹង​ការ​លក់​អចលនទ្រព្យ​នេះ​នោះ​ទេ។ ,
,
លោក ជា សុផារ៉ា បាន​ថ្លែង​ថា៖ «អា​គេ​ផ្សាយ​ហ្នឹង​ គេ​លក់ អ្នក​ណា​ចង់​ទិញ​ក៏​ទិញ​ទៅ​ ផ្ទះ​របស់​គេ​ណោះ សួរ​ខ្ញុំ​ម៉េច​ដឹង។ ខ្ញុំ​អត់​ដឹង​ផង​អូន។ មិន​មែន​គេ​ Underage (មិន​ទាន់​គ្រប់​អាយុ) ណា»។,
,
នៅ​ពេល​សួរ​ពាក់ព័ន្ធ​នឹង​ប្រភព​ចំណូល​ដែល​បាន​ប្រើប្រាស់​ក្នុង​ការ​ទិញ​អចលទ្រព្យ​នេះ​ លោក​ ជា សុផារ៉ា មិន​បាន​បញ្ជាក់​លម្អិត​ឡើយ។,
,
លោកថ្លែង​យ៉ាង​ដូច្នេះ​ មុន​នឹង​ទម្លាក់​ទូរស័ព្ទ​ចុះ៖ «បាទ កូន​ខ្ញុំ​ ថ្ងៃ​ក្រោយ​គេ​ធ្វើ​មហាសេដ្ឋី​អ៊ីចឹង សួរ​ថា​បាន​លុយ​មក​ពី​ណា ហើយ​ថ្ងៃ​ក្រោយ​គេ​ធាក់​ស៊ីក្លូ​សួរ​ថា ម៉េច​គេ​អស់​លុយ។ ឆោត​អី​ឆោត​ ចេះ​តែ​និយាយ។ ការងារ​ម៉ា​គនរ​មិន​ធ្វើ​ទេ ចេះ​តែ​ប្រមាញ់រឿង​តែ​ផ្តេស​តែ​ផ្តាស។​ មិនមែន​ជា​ការ​ស្ថាបនា​ទេ។ ឃើញ​គេ​ក្រ​ អរ​ណាស់ ឃើញ​គេ​មាន​រុកគួន​ណាស់។ អា​អគតិ​អ៊ីចឹង ចង្រៃ​អ៊ីចឹង​ហ្អេ»។,
,
វីអូអេ​មិន​ទាន់​អាចទាក់ទង​លោក ផារ៉ា មង្គល​ កូន​ប្រុស​របស់​លោក ជា​ សុផារ៉ា ដើម្បី​សុំ​ការ​បំភ្លឺ​បន្ថែម​បាន​នៅ​ឡើយ​ទេ នា​ថ្ងៃ​អង្គារ​នេះ។,
,
​អត្ថបទ​ព័ត៌មាន​មួយ​ចុះ​ផ្សាយ​ដោយ​, កាល​ពី​ថ្ងៃ​ទី​២៥ ខែ​កក្កដា​ រៀបរាប់​ថា​ ការ​លក់​ភូមិ​គ្រឹះ​មួយតម្លៃ​៣៨​លាន​ដុល្លារ​ ក្នុង​ក្រុង​ Sydney (ស៊ីដនី)​ ប្រទេស​អូស្ត្រាលី​ នាំ​ឱ្យ​មាន​ការ​លើកឡើង​អំពី​ការ​ស៊ើប​អង្កេត​ពាក់ព័ន្ធ​នឹង​ការ​អះអាង​ថា អូស្ត្រាលី​ត្រូវ​បាន​ប្រើប្រាស់​ជា​កន្លែង ​ដើម្បី​លាក់​ទ្រព្យ​សម្បត្តិ​របស់​មន្ត្រីមួយ​ចំនួន​នៅ​កម្ពុជា។,
,
អត្ថបទ​ព័ត៌មាន​បញ្ជាក់​ថា ភូមិ​គ្រឹះ​ខាង​លើ​នេះ​ ដែល​ស្ថិត​លើ​ផ្ទៃ​ដី​ទំហំ​ជាង​៣.០០០​មែត្រ​ការ៉េ ជាប់​មាត់​ឆ្នេរ ជាមួយ​នឹង​រោង​ភាពយន្ត តារាង​បាល់បោះ​តូច និង​តារាង​បាល់ទាត់ គឺ​ជា​កម្មសិទ្ធិ​របស់​មន្ត្រីក្រសួង​ដែនដីនគរូបនីយកម្ម​ និង​សំណង់​មួយ​រូប ដែល​មាន​ប្រាក់​ចំណូល​តិច​ជាង​១.០០០​ដុល្លារ​ក្នុង​មួយ​ខែ​តែ​ប៉ុណ្ណោះ។,
,
អត្ថបទ​ព័ត៌មាន​ដដែល​បន្ត​ថា​លោក ផារ៉ា មង្គល​ អាយុ ៣៩​ឆ្នាំ និង​ភរិយា​ឈ្មោះ តាវ ម៉ាឌីណា អាយុ ៣៦​ឆ្នាំ ដែល​ជា​កូនស្រី​របស់​អតីត​រដ្ឋ​មន្ត្រីក្រសួង​កសិកម្ម ​លោក តាវ សេងហួ បាន​ទិញ​ភូមិ​គ្រឹះ​នេះ​កាល​ពី​ខែ​កក្កដា ឆ្នាំ​២០១៦ ក្នុង​តម្លៃដើមប្រមាណ​ ១១​លាន​ដុល្លារ ដែល​ជា​តម្លៃ​ខ្ពស់​បំផុត​មួយ​សម្រាប់​អចលនទ្រព្យ​នៅ​តំបន់​ជាយ​ក្រុង​កាល​ពី​គ្រា​នោះ។,
,
​នៅ​ក្នុង​អត្ថបទ​ព័ត៌មាន​នេះ លោក​ Bill Browder ដែល​ជា​អ្នក​ធ្វើ​យុទ្ធនាការ​ប្រឆាំង​នឹង​អំពើ​ពុករលួយ​មួយ​រូប បាន​លើកឡើង​ថា ​រដ្ឋាភិបាល​របស់​លោក​នាយករដ្ឋមន្ត្រី ហ៊ុន សែន​ គួរ​តែ​ជា​គោលដៅ​ចម្បង​ចំពោះ​ការ​ដាក់​ទណ្ឌកម្ម​ក្រោម​ច្បាប់ ​Magnitsky ថ្មី​របស់​អូស្ត្រាលី។,
,
លោកថ្លែង​ក្នុង​សម្តី​ដើម​ និង​ត្រូវ​បាន​ប្រែ​សម្រួល​ថា៖ «នេះ​ជា​អ្វី​ដែល​ច្បាប់​ Magnitsky របស់​អូស្ត្រាលី ត្រូវ​បាន​បង្កើត​ឡើង ដើម្បី​ដោះស្រាយ​នឹង​បញ្ហា​ដូចនេះ។ មាន​របប​មួយ​ដែល​ពាក់ព័ន្ធ​ជាមួយ​នឹង​ការ​រំលោភបំពាន​សិទ្ធិ និង​ការ​លួចប្លន់ ហើយ​មន្ត្រីនៃ​របប​នេះ និង​គ្រួសារ​របស់​ពួកគេ បាន​រក្សា​ទុក​ទ្រព្យ​សម្បត្តិ​នៅ​អូស្ត្រាលី»។,
,
តាម​គោលការណ៍​ ច្បាប់​ Magnitsky មាន​គោលដៅ​បញ្ឈប់​មន្ត្រី​បរទេស​ដែល​ពុករលួយ និង​ជន​រំលោភ​បំពាន​សិទ្ធិ​មនុស្ស​ពី​ការ​ផ្ទេរ​ទ្រព្យ​សម្បត្តិ​ ដែល​ពួកគេ​ប្រមូល​បាន​ពី​ការ​លួច ​និង​កេង​បន្លំ​ពី​ប្រទេស​កំណើត​របស់​ខ្លួន ដើម្បី​មក​វិនិយោគ​នៅប្រទេស​បស្ចិម​លោក។,
,
អ្នកនាំពាក្យ​គណបក្ស​ប្រជាជន​កម្ពុជា​ លោក សុខ ឥសាន បាន​ច្រាន​ចោល​ការ​អំពាវនាវ​របស់​លោក Bill Browder ដោយ​ថា​ការ​ស៊ើបអង្កេត​ពាក់ព័ន្ធ​នឹង​អំពើ​ពុករលួយ និង​ការ​បំពាន​ផ្សេងៗ​គួរ​តែ​មាន​លើ​បុគ្គល​អភិជន​នៅ​បណ្តា​ប្រទេស​បស្ចិម​លោក​ផង​ដែរ។,
,
លោក​ថ្លែង​ថា៖ «ខ្ញុំ​គិត​ថា​បើ​សិន​ជា​គាត់​មាន​គំនិត​ប្រឆាំង​អំពើ​ពុករលួយ​អ៊ីចឹង​ គួរ​តែ​គាត់​សើរើ​សេដ្ឋី​ទាំងឡាយ​នៅ​អង់គ្លេស ឬ​មួយ​សេដ្ឋី​ទាំងឡាយ​នៅ​អាមេរិក ឬ​មួយ​នៅ​កាណាដា មិន​មែន​ធ្វើ​តែ​ខ្មែរ​នៅ​អូស្ត្រាលី​ទេ»។,
,
គួរ​បញ្ជាក់​ថា កាល​ពី​ខែ​តុលា ឆ្នាំ​២០១៨ , បាន​រៀបរាប់​ពី​ទ្រព្យ​សម្បត្តិ​ជា​អចលនទ្រព្យ​ក្នុង​តម្លៃ​រាប់​លាន​ដុល្លារ​នៅ​អូស្ត្រាលី​ ដែល​ជា​កម្មសិទ្ធិ​របស់ក្រុម​បុគ្គល​មាន​ចំណង​សាច់​ញាតិ​ជាមួយ​លោក​នាយករដ្ឋមន្ត្រី ហ៊ុន សែន និង​អគ្គនាយក​នៃ​អគ្គនាយកដ្ឋាន​ពន្ធដារ​លោក គង់ វិបុល​ ផង​ដែរ។ លោក គង់ វិបុល ធ្លាប់​បាន​បដិសេធ​ថា​លោក​មិន​ជាប់​ពាក់ព័ន្ធ​នឹង​អំពើ​ពុករលួយ​នោះ​ទេ៕"
https://khmer.voanews.com/z/2277,,,
https://khmer.voanews.com/z/6922,,,
https://khmer.voanews.com/a/us-senate-committee-approves-sanctions-act-on-cambodia/6666978.html,,រូបឯកសារ៖ លោក Bob Menendez ​ប្រធាន​គណៈកម្មាធិការ​ទំនាក់​ទំនង​ការបរទេស​នៃ​ព្រឹទ្ធសភា​ ស្ថិត​ក្នុង​វិមាន​សភា ក្នុង​រដ្ឋធានី​វ៉ាស៊ីនតោន ថ្ងៃទី ១០ ខែឧសភា ឆ្នាំ២០២២។,"វ៉ាស៊ីនតោន — គណៈកម្មាធិការ​ទំនាក់ទំនង​ការបរទេស​នៃ​ព្រឹទ្ធសភា​របស់​សហរដ្ឋ​អាមេរិក​បាន​អនុម័ត​កាលពី​ថ្ងៃអង្គារលើ​សេចក្តី​ស្នើ​ច្បាប់​ស្តីពី​ប្រជាធិបតេយ្យ​និង​សិទ្ធិមនុស្ស​នៅ​កម្ពុជា​ឆ្នាំ​២០២១​បន្ទាប់​ពី​មាន​ការទន្ទឹង​រង់ចាំ​ជាយូរ។,សេចក្តី​ស្នើច្បាប់​S-3052​នេះ​ត្រូវ​បាន​ស្នើឡើង​ដោយ​លោក​ Ed Markey ​សមាជិក​ព្រឹទ្ធសភា​គណបក្ស​ប្រជាធិបតេយ្យ​នៃ​រដ្ឋMassachusetts ​កាលពី​ថ្ងៃទី​២១​ខែតុលា​ឆ្នាំ២០២១​ក្នុង​គោលបំណង​លើក​កម្ពស់​ការបោះឆ្នោត​ដោយ​សេរី​និង​ត្រឹមត្រូវ ស្តារ​លទ្ធិ​ប្រជាធិបតេយ្យ​ សេរីភាព​នយោបាយ​និង​សិទ្ធិ​មនុស្ស​នៅ​កម្ពុជា។ ច្បាប់​នេះ​ក៏​តម្រូវ​ឲ្យ​ដាក់ទណ្ឌកម្ម​បុគ្គល​ទាំងឡាយ​ណា​ដែល​រំលោភ​សិទ្ធិមនុស្ស​និង​លទ្ធិ​ប្រជាធិបតេយ្យ​ដោយ​ការបង្កក​ទ្រព្យ​សម្បត្តិដែល​មាន​នៅ​សហរដ្ឋ​អាមេរិក ​ហាមឃាត់​ទិដ្ឋាការមិន​ឲ្យ​ចូល​សហរដ្ឋ​អាមេរិក​និង​មិន​ឲ្យ​ពលរដ្ឋ​អាមេរិកាំង​ធ្វើ​ពាណិជ្ជកម្ម​ជាមួយ។​,លោក Bob Menendez ​ប្រធាន​គណៈកម្មាធិការ​ទំនាក់​ទំនង​ការបរទេស​នៃ​ព្រឹទ្ធសភា​បាន​ប្រាប់​អ្នកសារព័ត៌មាន​ក្រោយពី​អនុម័ត​សេចក្តី​ស្នើច្បាប់​នេះ​ថា៖,«ខ្ញុំ​គិត​ថា​នេះ​គឺ​ជា​កិច្ចខិតខំ​ប្រឹងប្រែង​យ៉ាង​ខ្លាំង​ធំ​សម្បើម​ក្នុង​ការជួយ​ពលរដ្ឋ​កម្ពុជា​ក្នុង​កិច្ចខិតខំ​ប្រឹង​ប្រែង​របស់​ពួកគេ​ក្នុង​ការកសាង​ស្ថាប័ន​ប្រជាធិបតេយ្យ​និង​ស្វែងរក​សន្តិភាព​។ វាក៏​បង្ហាញ​ថា​សហរដ្ឋ​អាមេរិក​ចូលរួម​ចំណែក​ក្នុង​កិច្ចការ​នេះ​ផងដែរ»។,សេចក្តី​ស្នើច្បាប់​S-3052​នេះ​ក៏​ស្នើ​ឲ្យ​រដ្ឋាភិបាល​សហរដ្ឋ​អាមេរិក​តាម​ដាន​ពិនិត្យ​មើល​សកម្មភាព​របស់​យោធា​ចិន​នៅ​កម្ពុជា​ផងដែរ​ ក្នុងនោះ​មាន​ការសាងសង់​ពង្រីក​មូលដ្ឋាន​កងទ័ព​ជើង​ទឹក​រាម​នៅ​ខេត្ត​ព្រះសីហនុ​និង​នៅ​អាកាស​យានដ្ឋាន​តារាសាគរ​នៅ​ក្នុង​ខេត្ត​កោះកុង។ការណ៍​នេះ​ដោយសារ​អ្នកតាក់តែង​ច្បាប់​បារម្ភ​ថា​វា​អាច​នឹង​មាន​ផលប៉ះពាល់​ដល់​ផលប្រយោជន៍​សម្ព័ន្ធមិត្ត​និង​ដៃគូ​របស់​សហរដ្ឋ​អាមេរិក​នៅ​ក្នុង​តំបន់។,សេចក្តី​ស្នើច្បាប់​នេះមាន​សមាជិក​ព្រឹទ្ធសភា​ដែល​ចូល​ជា​សហ​ស្ថាបនិកចំនួន១៥​នាក់​មកពី​គណបក្សនយោបាយ​ធំៗ​ទាំងពីរ ដែល​មាន​សមាជិក​ព្រឹទ្ធសភា​ដ៏​មាន​ឥទ្ធិពលជាច្រើន​ដូចជា​លោកMarco Rubio​សមាជិក​ព្រឹទ្ធសភា​គណបក្ស​សាធារណរដ្ឋ​នៃ​រដ្ឋ​Florida ​លោក​Dick Durbin ​សមាជិក​ព្រឹទ្ធសភា​គណបក្ស​ប្រជាធិបតេយ្យនៃ​រដ្ឋ​IllinoisលោកPatrick Leahy ​សមាជិក​ព្រឹទ្ធសភា​គណបក្ស​ប្រជាធិបតេយ្យ​នៃ​រដ្ឋ​Vermont លោកស្រី​Elizabeth Warren សមាជិក​ព្រឹទ្ធសភា​គណបក្ស​ប្រជាធិបតេយ្យ​នៃ​រដ្ឋ​Massachusetts ​ និង​លោកស្រី​Dianne Feinstein ​សមាជិក​ព្រឹទ្ធសភា​គណបក្ស​ប្រជាធិបតេយ្យ​នៃ​រដ្ឋCalifornia ​និង​លោកស្រី​Susan Collins ​សមាជិក​ព្រឹទ្ធសភា​គណបក្ស​សាធារណរដ្ឋ​នៃ​រដ្ឋ​Maine​ជាដើម។,នេះ​គឺ​ជាលើក​ទី​១​ហើយ​ក្នុង​រយៈពេល​ជិត​៥​ឆ្នាំ​នេះ​គឺ​តាំង​ពី​ការរំលាយ​គណបក្ស​សង្គ្រោះ​ជាតិ​ដែល​សេចក្តី​ស្នើ​ច្បាប់​បែប​នេះ​ត្រូវ​បាន​គណៈកម្មាធិការ​ព្រឹទ្ធសភា​យក​មក​ពិភាក្សា​និង​អនុម័ត។​ សេចក្តី​ស្នើ​ច្បាប់​ជាច្រើន​កន្លងមក​បាន​នៅ​គាំង​ត្រឹមតែ​គណៈកម្មាធិការ​ទំនាក់​ទំនង​ការបរទេស​ដោយ​គ្មាន​ឱកាស​បាន​យក​មក​ពិភាក្សា​ឡើយ​បើទោះ​បី​ខាង​រដ្ឋសភា​បាន​អនុម័ត​ហើយ​ក៏ដោយ។ ក្នុងនោះ​មាន​ច្បាប់​ស្តីពី​ប្រជាធិបតេយ្យ​កម្ពុជាដែល​បាន​ស្នើឡើង​ដោយ​លោកSteve Chabot​សមាជិក​រដ្ឋសភា​គណបក្ស​សាធារណរដ្ឋ​នៃ​រដ្ឋ​Ohio​និង​លោកAlan Lowenthal​សមាជិក​រដ្ឋសភា​គណបក្ស​ប្រជាធិបតេយ្យ​នៃ​រដ្ឋCalifornia​និង​ច្បាប់​ស្តីពី​ពាណិជ្ជកម្ម​កម្ពុជា​(Cambodia Trade Act of 2019) ​ដែល​ស្នើឡើង​ដោយ​លោកChris Coons សមាជិក​ព្រឹទ្ធសភា​គណបក្ស​ប្រជាធិបតេយ្យ​នៃ​រដ្ឋ Delaware ​និង​លោក​Ted Cruz​ សមាជិក​ព្រឹទ្ធសភា​គណបក្ស​សាធារណរដ្ឋ​នៃ​រដ្ឋ​ Texas។​,លោក ​Bob Menendez ​សង្ឃឹម​ថា​សេចក្តី​ព្រាងច្បាប់​នេះ​នឹង​អាច​ឆ្លង​ផុត​ព្រឹទ្ធសភា៖ ​,«សេចក្តី​សង្ឃឹម​របស់​ខ្ញុំ​គឺ​យើង​នឹង​ត្រូវ​ឆ្លងកាត់​ដំណាក់​ដែល​យើង​ហៅថា​ខ្សែផ្ទាល់(Hotline) ​គឺ​ត្រូវ​មាន​ការយល់ព្រម​ពី​បក្ស​ទាំងពីរ​ហើយ​នៅ​ពេល​ណា​ដែល​ទទួលបាន​ការយល់ព្រម​គឺ​អាច​អនុម័ត​បាន​ដោយ​ការឯកភាពគ្នា»។,អ្នកស្រី​ធិត គឹមហ៊ុន​ប្រធាន​កិច្ចការ​ស្ត្រី​នៃ​គណបក្ស​សង្គ្រោះ​ជាតិ​អាមេរិក​និង​ក្រៅ​ប្រទេស​បាន​មក​រដ្ឋធានី​វ៉ាស៊ីនតោន​ដោយ​ផ្ទាល់​ដើម្បី​តាម​ដាន​មើល​ការអនុម័ត​សេចក្តី​ព្រាង​ច្បាប់​នេះ​បន្ទាប់​ពី​ដឹកនាំ​សកម្មភាព​បញ្ចុះ​បញ្ចូល​សមាជិក​ព្រឹទ្ធសភា​អស់​ជាច្រើន​ខែ។ អ្នកស្រីចាត់ទុក​ថានេះ​គឺជា«ជោគជ័យ​ដ៏ធំ»​សម្រាប់​ពលរដ្ឋ​ខ្មែរ​និង​ថ្នាក់ដឹកនាំ​គណបក្ស​សង្គ្រោះ​ជាតិ។,អ្នកស្រី​ធិត គឹមហ៊ុន​បាន​ថ្លែង​ប្រាប់​វីអូអេ​ខេមរភាសា​ថា៖,«មាន​ការរំភើប​ចិត្ត​និង​សប្បាយ​រីករាយ​មែនទែន​។​ រំភើប​នេះ​គឺ​ក្នុងនាម​ជា​ប្រជាពលរដ្ឋ​ខ្មែរ​នៅ​ក្នុង​ប្រទេស​ក៏​ដូចជា​ថ្នាក់​ដឹកនាំ​នៅ​ក្រៅ​ប្រទេស​ទាំងអស់​ដែល​កំពុង​តស៊ូ​ដើម្បី​លទ្ធិ​ប្រជាធិតេយ្យ»។,អ្នកស្រី​ងឹម វិសិដ្ឋ​ ប្រធាន​សាខាគណបក្ស​សង្គ្រោះ​ជាតិ​អាមេរិក​ប្រចាំ​នៅ​តំបន់​រដ្ឋធានី​វ៉ាស៊ីនតោន​បាន​ផ្តាំផ្ញើ​ដល់​អ្នកគាំទ្រ​លទ្ធិប្រជាធិបតេយ្យ​នៅ​កម្ពុជាថា​៖,«សូម​ឲ្យ​បងប្អូន​ជឿ​ទុកចិត្ត​នៅ​លើ​លទ្ធិប្រជាធិបតេយ្យ​ហើយ​នៅ​សហរដ្ឋ​អាមេរិក​នេះ​បើសិន​ជា​ច្បាប់​នេះ​គេ​ឲ្យ​ដំណើរការ​ហើយ​គេ​មិន​យក​ទៅ​ទុក​ចោល​ទេ​គេ​នឹង​ជួយ​ធ្វើ​ឲ្យ​ប្រទេស​កម្ពុជា​មាន​លទ្ធិ​ប្រជាធិបតេយ្យ​សូម​ឲ្យ​បងប្អូន​ជឿ​ទុកចិត្ត​ហើយ​ពួក​យើង​នឹង​ខិតខំ​បន្តទៅទៀត»។​ ​,រដ្ឋាភិបាល​កម្ពុជា​ចំណាយ​ថវិកា​ជាង​ ១,៥​ លាន​ដុល្លារ​ក្នុង​មួយ​ឆ្នាំ​ សម្រាប់​ជួល​ក្រុមហ៊ុន​បញ្ចុះ​បញ្ចូល​ចំនួន​ពីរ​ ដើម្បី​ផ្សព្វផ្សាយ​អំពី​ភាពវិជ្ជមាន​នៃការដឹកនាំ​របស់​លោក​នាយក​រដ្ឋមន្ត្រី​ ហ៊ុន សែន​និង​ផ្លាស់ប្តូរ​ទស្សនៈ​របស់​មន្ត្រី​រដ្ឋាភិបាល​និង​អ្នកតាក់តែង​ច្បាប់​អាមេរិកាំង។ ក្រុមហ៊ុន​ទាំងពីរ​នោះ​គឺក្រុមហ៊ុន ​Akin Gump ដែល​ជា​ក្រុមហ៊ុន​ច្បាប់​ដ៏ធំ​មួយ​នៅ​រដ្ឋធានី​វ៉ាស៊ីនតោន។ ក្រុមហ៊ុន​មួយ​ទៀត​គឺ​ក្រុមហ៊ុន ​Qorvis Communications​ ដែល​មាន​ជំនាញ​ខាង​ទំនាក់ទំនង​និង​ផ្សព្វផ្សាយ។,លោក​សុខ ឥសាន​អ្នកនាំពាក្យ​គណបក្ស​ប្រជាជន​កម្ពុជា​បាន​រិះគន់​ចំណាត់ការ​របស់​ព្រឹទ្ធសភា​អាមេរិកាំង​ប្រាប់​វីអូអេ​ថា៖,«ខ្ញុំ​យល់​ថា​ការចង់​ធ្វើ​ច្បាប់​ដើម្បី​ដាក់​ទណ្ឌកម្ម​មក​លើ​កម្ពុជា​និង​មន្ត្រី​កម្ពុជា​ ខ្ញុំ​យល់​ថា​កម្ពុជា​អត់​មាន​សិទ្ធិ​អ្វី​ទៅ​ហាមឃាត់​គេទេ​ពីព្រោះ​គណៈកម្មការ​ការបរទេស​អាមេរិក​គាត់​គួរតែ​ធ្វើការ​សម្រាប់​អាមេរិក​មិនមែន​ធ្វើការ​សម្រាប់​កម្ពុជា​ទេ​។​នេះ​ទី១។​ទី២​ខ្ញុំ​យល់​ថា​គាត់​ធ្វើនេះ​វា​ផ្អែក​ទៅ​លើ​និន្នាការ​នយោបាយ​ហើយ​ពីព្រោះ​បើប្រៀបធៀប​ពី​ការចោទ​ប្រកាន់​និង​ការជាក់ស្តែង​វាអត់​ដូច​គ្នា​ទេ»។,លោក​សុខ​ ឥសាន​បន្ថែម​ថា​រាជរដ្ឋាភិបាល​កម្ពុជា​បើក​ទូលាយ​ដល់​ការចូលរួម​សកម្មភាព​នយោបាយ​ដោយ​គ្មាន​ការរារាំង​ទេ។ លោក​ថា​ការណ៍​នេះ​ឆ្លុះ​បញ្ចាំង​តាម​រយៈ​ការបោះឆ្នោត​ក្រុមប្រឹក្សា​ឃុំ​សង្កាត់​កាលពី​ថ្ងៃទី៥ ខែមិថុនាដែល​មាន​គណបក្ស​ចំនួន​៩​ឈ្នះ​បាន​អាសនៈ​នៅ​ក្នុង​ក្រុមប្រឹក្សា​ឃុំ​សង្កាត់។,លោកសុខ ឥសាន​ក៏​បាន​បញ្ជាក់​ដែរ​ថាបញ្ហា​មូលដ្ឋាន​កងទ័ពជើង​ទឹករាម​ក៏​កម្ពុជា​បាន​បើកចំហរ​ឲ្យ​ដឹង​ដោយ​គ្មាន​ការលាក់លៀម​ទេ​ក្នុង​ការទទួល​យក​ជំនួយ​ពីចិន​សម្រាប់​អភិវឌ្ឍ៖,«ខ្ញុំ​យល់​ថា​ហ្នឹង​វា​រំលោភ​សិទ្ធិ​និង​អធិបតេយ្យ​ភាព​កម្ពុជា​ខ្លាំង​ណាស់​ពីព្រោះ​យើង​អត់​ជួយ​ហើយ​យើង​ទៅ​រារាំង​មិន​ឲ្យ​អ្នកដទៃ​ជួយ។​ នេះ​បាន​សេចក្តី​ថា​វា​យ៉ាងម៉េច​ហ្នឹង? វា​មាន​លក្ខណៈ​មិន​ល្អ​ចំពោះ​កម្ពុជា​ដែល​ជា​ប្រទេស​តូចតាច​ហើយ​ទន់ខ្សោយ»។​,ការវិវត្ត​ថ្មីៗ​នេះ​ដែល​មាន​ការកាត់ទោស​សកម្មជន​សិទ្ធិមនុស្ស​និង​អតីត​សកម្មជន​នយោបាយ​ប្រឆាំង​បាន​នាំ​ឲ្យ​ក្រសួង​ការបរទេស​សហរដ្ឋ​អាមេរិក​សម្តែង​ការព្រួយ​បារម្ភ។ ក្នុង​នោះ​មាន​សំណុំរឿង​,អ្នកច្បាប់​ខ្មែរ​អាមេរិកាំង​ម្នាក់​និង​ជា​អ្នកតស៊ូ​មតិ​ដើម្បី​សិទ្ធិមនុស្ស​និង​លទ្ធិប្រជាធិបតេយ្យ​គឺ​កញ្ញា​សេង ធារី​ ដែល​ត្រូវ​បាន​តុលាការ​កាត់ទោស​កាលពី​ថ្ងៃទី១៤ ខែមិថុនា​ឲ្យ​ជាប់ពន្ធនាគារ​រយៈ​ពេល​៦​ឆ្នាំ​ ពី​បទញុះញង់​និងរួម​គំនិត​ក្បត់។ ការកាត់ទោស​នេះ​ជាប់ពាក់ព័ន្ធ​នឹង​ផែន​ការ​មាតុភូមិនិវត្តន៍​មិន​ជោគ​ជ័យ​របស់​លោក ​សម រង្ស៊ី​កាល​ពី​ថ្ងៃទី៩ ​ខែវិច្ឆិកាឆ្នាំ​២០១៩។ ​ អតីត​សកម្មជន​គណបក្ស​សង្គ្រោះ​ជាតិ​ជាង​៤០នាក់​ផ្សេង​ទៀត​ ត្រូវ​បាន​តុលាការ​ចោទ​ប្រកាន់​និង​កាត់ទោស​ពាក់ព័ន្ធ​នឹង​ដំណើរ​វិល​ត្រឡប់​ចូល​មក​មាតុភូមិ​វិញ​របស់​លោក សម រង្ស៊ី​ផងដែរ។,សេចក្តី​ថ្លែងការណ៍​របស់​ក្រសួង​ការបរទេស​កាលពី​ថ្ងៃទី១៥​ខែមិថុនា​បានទទូច​ឲ្យ​ដោះលែង​អ្នក​ទាំង​នេះ​និង​បាន​បន្ថែម​ថា៖ «សកម្មភាព​ទាំងនេះ​ធ្វើ​ឲ្យ​ខូចដល់​លទ្ធិប្រជាធិបតេយ្យ​ពហុបក្ស​និង​នីតិរដ្ឋ»។,នៅពេល​ដែល​ព្រឹទ្ធសភា​អនុម័ត​រួចហើយ ​សេចក្តី​ស្នើច្បាប់​ស្តីពី​ប្រជាធិបតេយ្យ​និង​សិទ្ធិមនុស្ស​កម្ពុជា​នឹង​ត្រូវ​បញ្ជូន​មក​រដ្ឋសភា​ដើម្បី​ពិនិត្យ​និង​អនុម័ត​សិន​មុន​នឹង​បញ្ជូន​ទៅ​ប្រធានាធិបតី​ដើម្បី​អនុម័ត​ឲ្យ​ក្លាយ​ជា​ច្បាប់។,បច្ចុប្បន្ន​នេះ ​គណៈកម្មាធិការ​ទំនាក់ទំនង​ការបរទេស​របស់ព្រឹទ្ធសភា​សហរដ្ឋ​អាមេរិក​ក៏​កំពុង​មាន​ក្នុង​ដៃ​នូវ​សេចក្តី​ស្នើច្បាប់​មួយ​ទៀត​ដែល​រដ្ឋសភា​បាន​អនុម័ត​រួច​ហើយ​កាលពី​ថ្ងៃទី​២៨​ខែកញ្ញា​ឆ្នាំ​២០២១​គឺ​ច្បាប់​ស្តីពី​ប្រជាធិបតេយ្យ​កម្ពុជា​ឆ្នាំ​២០២១ ​ឬ ​HR-4686​ដែល​មាន​គោលបំណង​ស្រដៀងគ្នា​នឹង​សេចក្តី​ស្នើច្បាប់S-3052​ដែរ៕"
https://khmer.voanews.com/a/us-warns-putin-falling-for-his-own-rhetoric-/6668524.html,"
អាមេរិក​ព្រមាន​ថា​លោក Putin ឈ្លក់​វង្វេង​​​នឹង​វោហាសាស្ត្រ​ផ្ទាល់​ខ្លួន​
",ប្រធានាធិបតី​រុស្ស៊ី ​លោក​ Vladimir Putin ស្តាប់​ក្នុង​អំឡុង​វេទិកា​យុវជន​មួយ​នៅ​រដ្ឋធានី​មូស្គូ​ កាល​ពី​ថ្ងៃ​ទី​២០ ខែ​កក្កដា ឆ្នាំ​២០២២។,"ប្រធានាធិបតី​រុស្ស៊ី ​លោក​ Vladimir Putin ​ដែល​ហាក់​ដូចជា​ ឈ្លក់​វង្វេង​នឹង​ការ​យល់​ឃើញ​ និង​សម្តី​បំផ្លើស​របស់​គាត់​ផ្ទាល់​នោះ​ និងមិន​អាច​បោះបង់​ចោល​បំណង​ប្រាថ្នា​របស់​គាត់​ក្នុង​ការ​ដណ្តើម​យក​ប្រទេស​អ៊ុយក្រែន​បាន​ឡើយ ​ទោះបី​ជា​ត្រូវ​ចំណាយ​ច្រើន​យ៉ាងណា​ក៏​ដោយ។​ នេះបើ​យោង​តាម​ការ​វាយ​តម្លៃ​ជា​សាធារណៈ​ដោយ​មេ​ចារកម្ម​កំពូល​របស់​អាមេរិក។ ​,នាយក ​CIA ​លោក ​William Burns​ ដែល​ជា​មន្ត្រី​ចុង​ក្រោយ​របស់​សហរដ្ឋ​អាមេរិក​ដែល​បាន​ជួប​ជាមួយ​លោក Putin​ មុនពេល​លោក​បាន​បញ្ជា​ឱ្យ​កង​កម្លាំង​រុស្ស៊ី​ចូល​អ៊ុយក្រែន​ក្នុង​ខែ​កុម្ភៈ​នោះ​ បាន​ព្រមាន​កាលពី​ល្ងាច​ថ្ងៃពុធ​ថា​ មេ​ដឹកនាំ​រុស្ស៊ី​ពិតជា​ជឿថា​ គាត់​ត្រូវតែ​យក​ឈ្នះ​អ៊ុយក្រែន​ដើម្បី​សម្រេច​ជោគ​វាសនា​របស់​គាត់។​,លោក​ Burns​ បាន​ប្រាប់​ទស្សនិកជន​នៅ​ឯ​វេទិកា​សន្តិសុខ​ Aspen​ ប្រចាំ​ឆ្នាំ​នៅ​ទីក្រុង​ Aspen​ រដ្ឋ ​Colorado​ថា៖ «លោក​ Putin ​ពិត​ជា​ជឿជាក់​លើ​វោហាសាស្ត្រ​របស់​គាត់​ ហើយ​ខ្ញុំ​បាន​ឮ​គាត់​និយាយ​ជា​លក្ខណៈ​ឯកជន​ជាច្រើន​ឆ្នាំ​មក​នេះ​ថា ​អ៊ុយក្រែន​មិន​មែន​ជា​ប្រទេស​ពិត​ប្រាកដ​នោះ​ទេ។ ​… គាត់​ពិត​ជា​គិត​ថា​ គាត់​អាច​វៃ​យក​ទីក្រុង​កៀវ​ក្នុង​រយៈ​ពេលតិច​ជាង​មួយ​សប្តាហ៍»។​ លោក ​Burns ​បាន​បន្ថែម​ថា៖ «គាត់​មាន​ជំនឿ​ថា​ ជោគ​វាសនា​របស់​គាត់​ក្នុង​នាម​ជា​មេ​ដឹកនាំ​រុស្ស៊ី​ត្រូវ​តែ​ស្តារ​ប្រទេស​រុស្ស៊ី​ជា​មហា​អំណាច​ឡើង​វិញ...។ ​គាត់​មិន​ជឿ​ថា​ គាត់​អាច​ធ្វើ​ដូច្នេះ​បានដោយ​មិន​គ្រប់គ្រង​អ៊ុយក្រែន​និង​មិន​គ្រប់គ្រង​ជម្រើស​របស់​អ៊ុយក្រែន​នោះ​ទេ។ ​គាត់​ជឿ​ថា​ វា​ជា​អាទិភាព​ចាំបាច់​របស់​គាត់ ជា​អាទិភាព​ចាំបាច់របស់​រុស្ស៊ី​ក្នុង​ការ​ត្រួតត្រា​អ៊ុយក្រែន»។​,ការ​វាយ​តម្លៃ​របស់​សហរដ្ឋ​អាមេរិក​កាលពី​មុន​ បាន​បង្ហាញ​ថា ​ ខណៈ​លោក ​Putin​ មិន​មាន​ចេតនា​បោះបង់​ចោល​កិច្ច​ខិតខំ​ប្រឹងប្រែង​របស់​គាត់​ដណ្តើម​យក​អ៊ុយក្រែន​ទាំងមូល​នោះ ​តាម​មើលទៅ​គាត់​អាច​មាន​ឆន្ទៈ​ផ្អាក​ការ​ប្រយុទ្ធ​គ្នា​ជាផ្លូវការ​ ដើម្បី​ផ្តល់​ពេល​វេលា​ឲ្យ​កង​កម្លាំង​របស់​គាត់​ក្នុង​ការ​រៀបចំ​ឡើង​វិញ​ បន្ទាប់ពី​ការ​ខាតបង់​យ៉ាង​ច្រើន​ ចាប់តាំង​ពី​ការ​ឈ្លានពាន​បាន​ចាប់​ផ្តើម។​,នាយក​ទីភ្នាក់ងារ​ស៊ើប​ការណ៍​សម្ងាត់​ជាតិ​របស់​សហ​រដ្ឋ​អាមេរិក​ ​អ្នកស្រី​ Avril Haines ​បាន​និយាយ​កាលពី​ខែ​មុន​ថា៖​ «តាម​ទស្សនៈ​របស់​យើង​ គេ​អាច​ជឿ​បាន​ទាំងស្រុង​ថា​ ​អាស្រ័យ​លើ​ការ​វិវឌ្ឍ​នៃ​សភាពការណ៍​ប៉ុន្មាន​ខែ​ខាង​មុខ​នេះ ហើយ​លោក ​Putin​ជឿជាក់​ថា​ អាច​មាន​ប្រយោជន៍​ធ្វើ​កិច្ច​ព្រមព្រៀង​មួយ​ចំនួន»។​,ការ​ប៉ាន់​ស្មាន​របស់​ទីភ្នាក់ងារ​ស៊ើប​ការណ៍​សម្ងាត់​អាមេរិក​និយាយ​ថា​ ទាហាន​រុស្ស៊ី​ប្រមាណ​១​ម៉ឺន​៥ពាន់​នាក់​បាន​ស្លាប់​នៅ​អ៊ុយក្រែន ​និង​ ៤ម៉ឺន​៥​ពាន់​នាក់​រងរបួស។​ មន្ត្រី​ការពារ​ជាតិ​អ៊ុយក្រែន​បាន​និយាយ​ថា​ ​ចំនួន​ទាហាន​រុស្ស៊ី​ស្លាប់​មាន​ប្រហែល​៣​ម៉ឺន​៨​ពាន់​នាក់។ ​លោក​Burns​ ហាក់​បីដូច​ជា​សង្ស័យ​អំពី​គំនិត​សុទិដ្ឋិនិយម​អំពី​លទ្ធភាព​មាន​កិច្ច​ព្រមព្រៀង​ ព្រោះ​វា​ខុស​ពី​ទស្សនៈ​របស់​លោក ​Putin ​អំពី​ពិភពលោក៕"
https://khmer.voanews.com/a/environmental-activists-urge-court-to-drop-charges-and-end-legal-supervision-on-them/6664903.html,"
ក្រុម​យុវជន​សកម្មជន​បរិស្ថាន​ជំរុញ​ឲ្យ​តុលាការ​ទម្លាក់​ចោល​ការ​ចោទ​ប្រកាន់ និង​បញ្ឈប់​ការ​តាម​ដាន​ពួកគេ
",រូបឯកសារ៖ (រាប់​ពីឆ្វេង​) លោក​ ថុន រដ្ឋា​ កញ្ញា​ ឡុង គន្ធា និង​កញ្ញា ​ភួន កែវរស្មី​ ​ជា​សកម្មជនការពារបរិស្ថានវ័យក្មេង។,"ក្រុម​យុវជន​សកម្មជន​បរិស្ថាន​ដែល​កំពុង​ស្ថិត​នៅ​ក្រោម​ការ​ត្រួតពិនិត្យ​តាម​ផ្លូវ​តុលាការ​បាន​ជំរុញ​ឲ្យ​តុលាការ​កំពូល​ទម្លាក់​ចោល​ការ​ចោទប្រកាន់​លើ​ពួក​គេ ខណៈ​ពួក​គេ​មិន​មាន​សេរី​ភាព​ក្នុង​ការ​ធ្វើ​សកម្ម​ភាព​ការ​ពារ​បរិស្ថាន​ដូច​មុន ដោយ​សារ​ពួកគេ​ត្រូវ​គោរព​កាតព្វកិច្ច​មួយ​ចំនួន​ដែល​កំណត់ដោយ​តុលាការ។,បើ​តាម​សកម្ម​ជន​បរិស្ថាន តុលាការ​កំពូល​នឹង​បើក​សវនា​ការ​ជំនុំ​ជម្រះ​លើសកម្មជន​បរិស្ថាន​៣​នាក់ នៅ​ថ្ងៃ​ទី២២ ខែ​កក្កដា ឆ្នាំ​២០២២ រួម​មាន​កញ្ញា ភួន កែវ​រស្មី កញ្ញា ឡុង គន្ធា និង​លោក ថុន រដ្ឋា ពាក់ព័ន្ធ​នឹង​បទ«​ញុះ​ញង់​បង្ក​ឲ្យ​មាន​ភាព​វឹកវរ​ធ្ងន់​ធ្ងរ​ដល់​សន្តិសុខ​សង្គម» ដែល​ពួក​ទាំង​៣​នាក់​បាន​សម្រេច​ប្ដឹង​សាទុក្ខ​ទៅ​តុលាការ​កំពូល​មិន​ទទួល​យក​ការ​សម្រេច​របស់​សាលា​ឧទ្ធរណ៍ កាល​ពី​ខែ​វិច្ឆិកា ឆ្នាំ២០២១។ ពួកគេ​ក៏នៅ​រង​ការ​ចោទ​ប្រកាន់​មួយ​ផ្សេង​ទៀត គឺ​សំណុំ​រឿង​«រួម​គំនិត​ក្បត់» ដែល​កំពុង​ស្ថិត​ក្នុង​ដៃ​របស់​ចៅក្រម​ស៊ើប​សួរ ហើយ​ពួកគេ​ត្រូវ​បាន​កំហិត​មិន​ឲ្យ​ចេញ​ទៅ​ក្រៅ​ប្រទេស។,លោក ថុន រដ្ឋា អាយុ​៣០​ឆ្នាំ ប្រាប់​វីអូអេ​នៅ​ថ្ងៃ​អង្គារ​ថា​សកម្មភាព​របស់​ក្រុម​យុវជន​ក្នុង​ការ​ការពារ​បរិស្ថាន​គួរ​តែ​ត្រូវ​បាន​លើក​ទឹក​ចិត្ត មិន​មែន​ជា​ការ​ចោទ​ប្រកាន់​ថា​«ញុះ​ញង់» និង​«រួម​គំនិត​ក្បត់»​ឡើយ។ លោក​ជំរុញ​ឲ្យ​តុលាការ​ទម្លាក់​ចោល​ការ​ចោទ​ប្រកាន់​លើ​ពួកគេ បើ​ទោះ​លោក​មិន​ទុក​ចិត្ត​ប្រព័ន្ធ​យុត្តិធម៌​នៅ​កម្ពុជា​ក៏​ដោយ។,លោក​ថ្លែង​ថា៖ «បើ​ទោះ​បី​ជា​យើង​មិន​មាន​ជំនឿ​លើ​ប្រព័ន្ធ​តុលាការ​ថា​មាន​ភាព​ឯករាជ្យ និង​អាច​ផ្តល់​យុត្តិធម៌​មក​កាន់​ពួក​យើង​ក៏​ដោយ ក៏​ប៉ុន្តែ​យើង​នឹង​ប្រើ​ប្រាស់​សិទ្ធិ​តាម​ផ្លូវ​ច្បាប់​ឲ្យ​អស់​ពី​លទ្ធភាព ហើយ​ក៏​យើង​នឹង​ប្រើ ប្រាស់​សិទ្ធិ​ក្នុង​ការ​ទាមទារ​សេរីភាព​តាម​រយៈ​ការ​សម្តែង​មតិ​ជា​ដើម​ ដើម្បី​ធ្វើ​យ៉ាង​ណា​ឲ្យ​មាន​ការ​ផ្តល់​យុត្តិធម៌​មក​កាន់​ពួក​ខ្ញុំ»។,លោក ថុន រដ្ឋា ធ្លាប់​ស្នើ​ទៅ​សាលា​ដំបូង​រាជធានី​ភ្នំពេញ ដើម្បី​ទៅ​ពិនិត្យ​សុខភាព​នៅ​ប្រទេស​ថៃ ប៉ុន្តែ​លោក​មិន​ត្រូវ​បាន​អនុញ្ញាត​ឲ្យ​ចាក​ចេញ​ពី​ប្រទេស​កម្ពុជា​ឡើយ។ លោក​នៅ​តែ​បារម្ភ​អំពី​ការ​ជាប់​ពន្ធនាគារ​ឡើង​វិញ ប្រសិន​បើ​រូប​លោក​ធ្វើ​សកម្មភាព​អ្វី​មួយ ក្នុង​ការ​ការពារ​បរិស្ថាន។,ចំណែក​កញ្ញា ភួន កែវ​រស្មី អាយុ​២១​ឆ្នាំ ប្រាប់​វីអូអេ​ថា​សកម្មភាព​របស់​យុវជន​កាល​ពី​កន្លង​ទៅ ​មិន​មែន​ជា​សកម្មភាព​ខុស​ច្បាប់ ឬ​ផ្តួល​រំលំ​រដ្ឋាភិបាល ឬ​បង្ក​អសន្តិសុខ​ដល់​សង្គម​ឡើយ។,កញ្ញា​បញ្ជាក់​ថា៖ «អញ្ចឹង​ពួក​យើង​នៅ​តែ​មាន​គោល​ជំហរ​ថា​ពួក​យើង​ស្អាត​ស្អំ។ ពួក​យើង​អត់​មាន​ប្រព្រឹត្ត​អី​ខុស​ច្បាប់ ហើយ​ពួក​យើង​នៅ​តែ​ស្នើ​សុំ​ហើយ​ទាមទារ​ឲ្យ​តុលាការ​ទម្លាក់​ចោល​បទ​ចោទ​ទាំង​អស់​មក​លើ​ពួក​យើង ដែល​ជា​សកម្មជន​បរិស្ថាន​នៃ​ចលនា​មាតា​ធម្មជាតិ»។,ចំណែក​កញ្ញា ឡុង គន្ធា ក៏​បាន​ស្នើ​ឲ្យ​តុលាការ​ទម្លាក់​ចោល​ការ​ចោទ​ប្រកាន់ និង​បញ្ឈប់​ការ​ដាក់​ពួកគេ​ក្រោម​ការ​ត្រួត​ពិនិត្យ​តាម​ផ្លូវ​តុលាការ​នេះ ដែល​បណ្តាល​ឲ្យ​សកម្ម​ជន​ពិបាក​បំពេញ​ការងារ​របស់​ពួកគេ។ កញ្ញា​ចាត់​ទុក​ការ​ចាប់​ខ្លួន និង​ចោទ​ប្រកាន់​លើក្រុម​សកម្មជន​ទាំង​នេះ​ជា​«រឿង​អយុត្តិធម៌​បំផុត» ហើយ​កញ្ញា​ការពារ​សកម្ម​ភាព​របស់​សកម្មជន​កាល​ពី​កន្លង​ទៅ គឺ​ធ្វើ​ឡើង​ក្នុង​ការ​ការពារ​បរិស្ថាន​និង​ធនធាន​ធម្មជាតិ។,កញ្ញ​ប្រាប់​វីអូអេ​ថា៖ «សម្រាប់​ពួក​ខ្ញុំ វា​ជា​រឿង​មួយ​ដែល​អយុត្តិធម៌​បំផុត ដែល​គ្រាន់​តែ​យើង​ធ្វើ​សកម្មភាព ដើម្បី​ការពារ​បរិស្ថាន ការពារ​ធនធាន​ធម្មជាតិ បែរ​ជា​យើង​ត្រូវ​បាន​ចោទ​ប្រកាន់​ពី​បទ​ញុះញង់​ឲ្យ​ប្រព្រឹត្ត​បទ​ល្មើស​ជា​អាទិ៍​អី​ទៅ​វិញ ទាំង​ដែល​សកម្មភាព​យើង គ្រាន់​តែ​ដើម្បី​ការពារ​បរិស្ថាន ការពារ​ធនធាន​ធម្មជាតិ»។,វីអូអេ​មិន​ទាន់​អាច​សុំ​ការ​ឆ្លើយ​តប​ពី​មន្ត្រីតុលាការ​កំពូល​បាន​នៅ​ឡើយ​ទេ​នៅ​ថ្ងៃ​អង្គារ​នេះ។,កាល​ពី​ថ្ងៃ​ទី​៥ ខែ​វិច្ឆិកា ឆ្នាំ​២០២១ សាលា​ឧទ្ធរណ៍​បាន​ចេញ​សេចក្តី​សម្រេច ដោយ​ព្យួរ​ទោស​សាក​ល្បង​សកម្មជន​បរិស្ថាន​ទាំង​៣​នាក់ ប៉ុន្តែ​សិទ្ធិ​និង​សេរី​ភាព​របស់​ពួក​គេ​ត្រូវ​បាន​កំហិត​រយៈ​ពេល​៣​ឆ្នាំ​ ដោយ​ការ​ដាក់​ឲ្យ​ស្ថិត​នៅ​ក្រោម​ការ​ត្រួត​ពិនិត្យ​របស់​តុលាការ។,សកម្ម​ជន​ជា​យុវជន​បរិស្ថាន​ទាំង​៣​នាក់ ត្រូវ​បាន​អាជ្ញា​ធរ​ចាប់​ខ្លួន កាល​ពី​ខែ​កញ្ញា ឆ្នាំ​២០២០ ពីបទ​ញុះ​ញង់​ឲ្យ​ប្រព្រឹត្ត​បទ​ឧក្រិដ្ឋ​ជា​អាទិ៍ ពាក់​ព័ន្ធ​ទៅ​នឹង​គម្រោង​យុទ្ធនាការ​ដើរ​តែ​ម្នាក់​ឯង​របស់​កញ្ញា ឡុង គន្ធា ទៅ​កាន់​គេហដ្ឋាន​របស់​នាយក​រដ្ឋមន្ត្រី ដើម្បី​ស្នើ​សុំ​ឲ្យ​បញ្ឈប់​ការ​លុប​បឹង​តាមោក​នៅ​ជាយ​រាជធានី​ភ្នំពេញ។ សាលា​ដំបូង​រាជ​ធានី​ភ្នំពេញ​បាន​ផ្តន្ទាទោស​ពួក​គេ​ដាក់​ពន្ធនាគារ ចន្លោះ​ពី​១៨​ខែ​ទៅ​២០​ខែ កាល​ពី​ខែ​ឧសភា ឆ្នាំ​២០២១៕"
https://khmer.voanews.com/a/missile-alert-taiwan-holds-air-raid-exercise-amid-china-tension/6672751.html,"
កោះ​តៃវ៉ាន់​ធ្វើ​សមយុទ្ធ​ការ​វាយ​ប្រហារ​តាម​អាកាស​ពេល​មាន​ការ​តានតឹង​ជាមួយ​ចិន​ដីគោក​
",មន្ត្រី​ប៉ូលិស​ម្នាក់​​ប្រាប់​ពលរដ្ឋ​​ឱ្យ​​ស្វែងរក​​កន្លែង​ជ្រក​កោន ក្នុង​អំឡុង​ពេល​សមយុទ្ធ​ប្រចាំ​ឆ្នាំ​រយៈ​ពេល​៣០​នាទី កាល​ពី​ថ្ងៃ​ទី​២៥ ខែ​កក្កដា ឆ្នាំ​២០២២ ដែល​អំឡុង​នោះ ​យានយន្ត​ត្រូវ​គេ​បញ្ជា​ឱ្យ​អែប​ខាង​ចិញ្ចើម​ថ្នល់ ហើយ​អ្នក​ថ្មើរជើង​ឱ្យ​ទៅ​​​ជ្រក​នៅ​តាម​​ផ្លូវ​​តូចៗ។,"ផ្លូវ​គ្មាន​មនុស្ស​ដើរ​ហើយ​ប្រជា​ពលរដ្ឋ​បាន​ត្រូវ​គេ​បញ្ជា​ឱ្យ​ស្ថិត​នៅ​ក្នុង​ផ្ទះ​នៅ​ក្នុង​ផ្នែក​នានា​នៃ​កោះ​តៃវ៉ាន់ ​រួមទាំង​រដ្ឋធានី​តៃប៉ិ​ផង​ នៅ​ក្នុង​ការ​ធ្វើ​សមយុទ្ធ​ការ​វាយ​ប្រហារ​តាម​អាកាស​នៅ​ថ្ងៃ​ចន្ទ​នេះ​ នៅ​ពេល​ដែល​កោះ​នេះ​បង្កើន​ការ​ប្រុងប្រៀប​របស់​ខ្លួន​សម្រាប់​ការ​វាយ​ប្រហារ​ពី​ចិន​ដីគោក។​ នេះ​បើ​តាម​សេចក្តី​រាយ​ការណ៍​របស់​ទីភ្នាក់ងារ​ព័ត៌មាន ​Reuters។​,ស៊ីរ៉ែន​បាន​បន្លឺ​សំឡេង​នៅ​ម៉ោង​១:៣០​នាទី​ថ្ងៃ​ត្រង់ ​ម៉ោង​នៅ​តៃវ៉ាន់​ សម្រាប់​សមយុទ្ធ​ដែល​តម្រូវ​ឱ្យ​ជម្លៀស​មនុស្ស​នៅ​តាម​ផ្លូវ​ ដែល​មាន​ប្រសិទ្ធភាព​បិទ​ទីប្រជុំជន​ និង​ទីក្រុង​នានា​នៅ​ទូទាំង​តំបន់​ភាគ​ខាង​ជើង​កោះ​តៃវ៉ាន់រយៈ​ពេល​៣០​នាទី។​,«ការ​ប្រកាស​ភាព​អាសន្ន​កាំជ្រួច​មីស៊ីល» ​ដែល​ឱ្យ​ជម្លៀស​មនុស្ស​ទៅ​កាន់​ទីកន្លែង​សុវត្ថិភាព​ជា​បន្ទាន់​នោះ ​បាន​ត្រូវ​បញ្ជូន​តាម​សារ​ទូរស័ព្ទ។​,បន្ទាប់​ពី​ពិនិត្យ​មើល​សមយុទ្ធ​ដែល​មាន​ឈ្មោះ​ថា ​Wan An ​ដែល​មាន​ន័យ​ថា ​សន្តិភាព ​ស្ថិតស្ថេរ​យូរ​អង្វែង​នេះ​ អភិបាល​ក្រុង​តៃប៉ិ​លោក ​Ko Wen-je ​បាន​និយាយ​នៅ​ក្នុង​សុន្ទរកថា​ថា៖​ «វា​ជា​ការ​ចាំបាច់​ដើម្បី​ប្រុង​ប្រៀប​ក្នុង​ពេល​សង្គ្រាម»។​,ចិន​បាន​អះអាង​ថា ​កោះ​តៃវ៉ាន់​ដែល​គ្រប់គ្រង​តាម​បែប​ប្រជាធិបតេយ្យ​ជា​ទឹកដី​របស់​ខ្លួន ​ហើយ​មិន​ដែល​បាន​ច្រានចោល​ការ​ដណ្តើម​យក​កោះ​នោះ​ដោយ​កម្លាំង​ទេ។​ តៃវ៉ាន់​បាន​ច្រានចោល​ការទាមទារ​អធិបតេយ្យភាព​ដោយ​ចិន​ដីគោក ​ហើយ​បាន​ប្តេជ្ញា​ការពារ​ខ្លួន។​,ការ​ឈ្លានពាន​របស់​រុស្ស៊ី​លើ​ប្រទេស​អ៊ុយក្រែន​បាន​ធ្វើ​ឱ្យ​មាន​ការ​ពិភាក្សា​នៅ​កោះ​តៃវ៉ាន់​រក​ប្រតិកម្ម​យ៉ាង​ល្អ​បំផុត ​បើ​មាន​ការ​វាយ​ប្រហារ ​នៅ​ពេល​ដែល​ចិន​បាន​បង្កើន​សកម្មភាព​យោធា​នៅ​ជុំវិញ​កោះ​នោះ។​,លោក ​Ko ​បាន​និយាយ​ថា៖ ​«យន្តហោះ​យោធា​ចិន​បាន​យាយី​តៃវ៉ាន់​ជា​ញឹកញាប់​ក្នុង​ប៉ុន្មាន​ឆ្នាំ​ថ្មីៗ​នេះ​ ហើយ​ថែម​ទាំង​មានការ​ផ្ទុះ​សង្គ្រាម​រុស្ស៊ី ​និង​អ៊ុយក្រែន​ក្នុង​ខែ​កុម្ភៈ​នោះ​ ​ឧប្បត្តិហេតុ​ទាំង​នេះ​រំឭក​យើង​ថា យើង​ត្រូវ​ប្រុង​ប្រយ័ត្ន​ទោះ​បី​ក្នុង​ពេល​មាន​សន្តិភាព»។​,នៅ​ក្រុង​តៃប៉ិ ​ប៉ូលិស​បាន​បញ្ជា​ឱ្យ​យានយន្ត​ទៅ​កៀន​ផ្លូវ​ ហើយ​អ្នក​ដំណើរ​ត្រូវ​បាន​ប្រាប់​ឱ្យ​ស្វែង​រក​ទី​ជ្រក។ ​ហាង និង​ភោជនីយដ្ឋាន​បាន​បិទ​ទ្វារ​ និង​បិទ​ភ្លើង​កុំ​ឱ្យ​ក្លាយ​ជា​គោល​ដៅ​ក្នុង​ករណី​មាន​ការ​វាយ​ប្រហារ​នៅ​ពេល​យប់។​ អ្នក​ពន្លត់​អគ្គិភ័យ​បាន​ហាត់​ពន្លត់​ភ្លើង​ដែល​បង្ក​ឡើង​ដោយ​ការ​វាយ​ប្រហារ​ដោយ​កាំជ្រួច។ ​ស៊ីរ៉ែន​បាន​បន្លឺ​សំឡេង​៣០​នាទី​ក្រោយមកជា​សញ្ញា​ថា សមយុទ្ធ​បាន​បញ្ចប់។​,ការ​ព្រួយ​បារម្ភ​អំពី​ចេតនា​របស់​ចិន​ចំពោះ​តៃវ៉ាន់​បាន​បន្ថែម​ភាព​តានតឹង​ជាមួយ​សហរដ្ឋ​អាមេរិក។ ​ខណៈ​សហ​រដ្ឋ​អាមេរិក​មិន​ទទួល​ស្គាល់​កោះ​នេះ​ជា​ប្រទេស​ដាច់​ដោយ​ឡែក​នោះ​ ច្បាប់​សហ​រដ្ឋ​អាមេរិក​តម្រូវ​ឱ្យ​សហ​រដ្ឋ​អាមេរិក​ផ្តល់​មធ្យោបាយ​ការពារ​ខ្លួន​ដល់​តៃវ៉ាន់។ ​,កាសែត ​Financial Times ​បាន​រាយ​ការណ៍​កាល​ពី​ថ្ងៃ​សៅរ៍​ថា​ ​ប្រទេស​ចិន​បាន​ចេញ​ការ​ព្រមាន​យ៉ាង​ម៉ឺងម៉ាត់​ចំពោះ​រដ្ឋបាល​លោក ​Joe Biden ​ថា អាច​មាន​ការ​ឆ្លើយតប​ផ្នែក​យោធា​ចំពោះ​ទស្សនកិច្ច​ដោយ​ប្រធាន​រដ្ឋសភា​អាមេរិក​លោកស្រី​ Nancy Pelosi​ ទៅ​កោះ​តៃវ៉ាន់​ក្នុង​ខែ​សីហា។​ កោះ​នេះ​បាន​បង្កើន​កម្រិត​ប្រកាស​អាសន្ន​របស់​ខ្លួន​ចាប់តាំង​ពី​ការ​ឈ្លានពាន​របស់​រុស្ស៊ី​លើ​អ៊ុយក្រែន ​បើ​ទោះ​ជា​មាន​របាយការណ៍​ថា​ គ្មាន​សកម្មភាព​យោធា​មិន​ធម្មតា​របស់​ចិន​ក៏​ដោយ៕"
https://khmer.voanews.com/a/india-gets-first-president-from-tribal-community/6672893.html,"
ប្រទេស​ឥណ្ឌា​មាន​ប្រធានាធិបតី​ទីមួយ​ពី​សហគមន៍​កុលសម្ព័ន្ធ
",លោកស្រី Droupadi Murmu ប្រធានាធិបតី​ដែល​ទើប​ជាប់ឆ្នោតថ្មី​នៅ​ឥណ្ឌា អញ្ជើញ​ត្រួតពល​បន្ទាប់​ពី​ស្បថ​ចូល​កាន់​តំណែង​ ថ្ងៃទី ២៥ ខែកក្កដា ឆ្នាំ២០២២។,"នៅ​ប្រទេស​ឥណ្ឌា​គ្រូ​បង្រៀន​ម្នាក់​ដែល​ក្លាយ​ជា​អ្នក​នយោបាយ​គឺ​លោកស្រី ​Droupadi Murmu​ បាន​ស្បថ​ចូល​កាន់​តំណែង​ជា​ប្រធានាធិបតី​នោះ​គឺ​មនុស្ស​ដំបូង​គេ​មក​ពី​សហគមន៍​កុល​សម្ព័ន្ធ​កាន់​តំណែង​ខ្ពស់​បំផុត​នេះ។​ ថ្វី​ដ្បិត​ប្រធានាធិបតី​គ្រាន់​តែ​ជា​តំណែង​កិត្តិ​យស​មិន​មាន​អំណាច​ច្រើនក៏​ដោយ ​ក៏ប៉ុន្តែ​ការ​ឡើង​កាន់​តំណែង​ជា​ប្រមុខសាធារណ​រដ្ឋ​នេះ​ជា​និមិត្តរូប​ជ័យជម្នះ​យ៉ាង​ធំធេង​សម្រាប់​ក្រុម​ជន​ជាតិ​ភាគ​តិច។ ​ស្ត្រី​អាយុ៦៤ឆ្នាំ​រូប​នេះ​ក៏​ជា​ប្រធានាធិបតី​ស្ត្រី​ទី២​របស់​ប្រទេស​នេះ​ផង​ដែរ។​,បន្ទាប់ពីស្បថ​ចូល​កាន់​តំណែង​ក្នុង​សភា​ក្នុង​រដ្ឋធានី​ញូវដែលី​មក ​លោកស្រី​ Murmu ​បាន​និយាយ​នៅ​ថ្ងៃ​ច័ន្ទ​នេះ​ថា​ «ការបោះឆ្នោត​របស់​ខ្ញុំ​គឺ​ជា​ភស្តុតាង​ថា ​ជន​ក្រីក្រ​នៅ​ក្នុង​ប្រទេស​ឥណ្ឌា​មិន​មែន​គ្រាន់តែ​សុបិន​នោះ​ទេ​ ប៉ុន្តែ​វា​អាច​ក្លាយ​ជា​ការណ៍​ពិត​ផង​ដែរ»។ ​លោក​ស្រី​បាន​និយាយ​ថា នេះ​ជារឿង​ពេញ​ចិត្ត​យ៉ាង​ខ្លាំង ​ព្រោះ​អ្នក​ដែល​«ត្រូវ​គេ​ដក​ហូត​សិទ្ធិ​ច្រើន​សតវត្ស​មក​ហើយ»​ កំពុង​«មើលឃើញ​សិទ្ធិ​របស់​ពួក​គេ​តាម​រយៈ​ខ្ញុំ»។​,ជា​កូនស្រី​របស់​មេ​ភូមិ ​Baidaposi ​ក្នុង​រដ្ឋ​ Odisha ​នៅ​ភាគ​ខាង​កើត ​លោក​ស្រី Murmu ​ជា​ស្ត្រី​ដំបូង​គេ​ពី​ភូមិ​របស់​លោក​ស្រី​បាន​ចូលរៀន​នៅ​មហា​វិទ្យាល័យ។​ លោក​ស្រី​ជា​មនុស្ស​របស់​សហគមន៍​ Santhal​ ដែល​ជា​ក្រុម​កុល​សម្ព័ន្ធ​ដ៏​ធំ​បំផុត​មួយ​របស់​ប្រទេស​ឥណ្ឌា ​ដែល​មាន​កេរ្តិ៍​ឈ្មោះ​ចូល​រួម​យ៉ាង​សកម្ម​ក្នុង​កិច្ច​ការ​សហគមន៍។ បន្ទាប់​ពី​លោកស្រី​ឡើង​កាន់​តំណែង ​លោក​នាយក​រដ្ឋមន្ត្រី ​Narendra Modi​ បាន​និយាយ​នៅ​ក្នុង​ធ្វីតធឺ​ថា ​វា​គឺ​ជា​«ចំណុច​របត់​សម្រាប់​ឥណ្ឌា ​ជា​ពិសេស​សម្រាប់​ជន​ក្រីក្រ​ដែល​រង​ការ​គាប​សង្កត់​ក្នុង​សង្គម»។​,ក្រុម​កុលសម្ព័ន្ធ ​ដែល​ជា​ធម្មតា​រស់​នៅ​ក្នុង​តំបន់​ដាច់​ស្រយាល​នោះ​មាន​ប្រហែល​៨%​ នៃ​ចំនួន​ប្រជា​ពលរដ្ឋ។ ពួកគេទទួល​បាន​ការ​សិក្សា ​និង​ការ​ថែទាំ​សុខភាព​យឺតយ៉ាវ។​ អ្នក​វិភាគ​នយោបាយ​លោកស្រី ​Neerja Chowdhury ​បាន​និយាយ​ថា​ «មាន​អ្នក​នៅ​ជាយ​សង្គម​ប្រទេស​ឥណ្ឌា​បាន​មក​កាន់​រចនា​សម្ព័ន្ធ​អំណាច​ថ្នាក់​កណ្តាល​គឺ​ជា​សារ​បង្ហាញ​សេចក្តី​ប្រាថ្នា​ដ៏​ធំធេង​ប្រាប់​សហគមន៍​កុល​សម្ព័ន្ធ។ ​តែ​គេ​នៅ​មិនទាន់​ច្បាស់​ថា​តើ​ការ​សិក្សា​ ​ស្ថានភាព​សុខភាព ​និង​អាហា​រូបត្ថម្ភ​របស់​របស់​ពួកគេនឹង​បាន​ប្រសើរ​ឬ​យ៉ាងណា​ទេ​ ​ពីព្រោះ​តំណែង​ប្រធានាធិបតី​គ្រាន់​តែ​ជា​ប្រមុខ​រដ្ឋ​មិន​សូវ​មាន​អំណាច។ ​ទោះ​ជា​យ៉ាង​ណាវា​នឹង​ជា​ការ​ជំរុញ​សម្រាប់​សហគមន៍​ទាំង​នេះ»។​,ចាប់តាំង​ពី​ចូល​ប្រឡូក​ក្នុង​ឆាក​នយោបាយ​ក្នុង​ឆ្នាំ​១៩៩៧​មក​ លោកស្រី​ Murmu​ បាន​ធ្វើ​ជា​សមាជិក​សភា​ពីរ​អាណត្តិ​មក​ពី​គណបក្ស​ Bharatiya Janata​ ក្នុង​រដ្ឋ​ Odisha។ថ្មីៗ​នេះ​លោកស្រី​ជា​អភិបាល​រដ្ឋ​ Jharkhand។ ​លោកស្រី​បាន​ឈ្នះ​ការ​បោះឆ្នោត​ប្រធានាធិបតី​បន្ទាប់​ពី​បាន​យក​ឈ្នះ​លោក​ Yashwant Sinha​ ដែល​គាំទ្រ​ដោយ​គណ​បក្ស​ប្រឆាំង។​,ជ័យ​ជម្នះ​របស់​លោកស្រី​អាច​ធ្វើ​ទៅ​បាន​ដោយ​មាន​ការគាំទ្រ​ពី​គណបក្ស​ BJP​ របស់​លោក​ Modi​ និង​មាន​ការ​គាំទ្រ​គ្រប់គ្រាន់​នៅ​ក្នុង​សភា។​ គណបក្ស​ជ្រើស​រើស​លោកស្រី​នេះ​ត្រូវបាន​គេ​មើល​ឃើញ​ថា ជា​ការ​រក​ការ​គាំទ្រ​ពី​សហគមន៍​កុល​សម្ព័ន្ធ​មុន​ការ​បោះឆ្នោត​សកល​ឆ្នាំ២០២៤។ ​,ទោះបី​ប្រធានាធិបតី​មិន​មាន​អំណាច​នីតិប្រតិបត្តិ​ តែ​តំណែង​ប្រមុខ​រដ្ឋ​ដើរ​តួយ៉ាង​សំខាន់​នៅពេល​មាន​ភាព​មិន​ច្បាស់លាស់​ផ្នែក​នយោបាយ។ ​ជា​ឧទាហរណ៍ ​នៅ​ពេល​ដែល​ការ​បោះឆ្នោត​ទូទៅ​មិនសម្រេច​ផ្លែផ្កានោះ​ ​ប្រធានាធិបតី​មាន​អំណាច​សម្រេច​ថា​ តើ​គណបក្ស​ណា​ដែល​ត្រូវ​បង្កើត​រដ្ឋាភិបាល៕"
https://khmer.voanews.com/a/visiting-asia-pacific-business-delegation-calls-for-us-economic-leadership-in-se-asia/6667166.html,"
ប្រតិភូ​ពាណិជ្ជកម្ម​តំបន់​អាស៊ីប៉ាស៊ីហ្វិក​អំពាវនាវ​ឱ្យ​អាមេរិក​ដឹកនាំ​ខាង​សេដ្ឋកិច្ច​​ក្នុង​តំបន់​អាស៊ី អាគ្នេយ៍
",រូបឯកសារ៖ ប្រធានាធិបតី​សហរដ្ឋ​អាមេរិក លោក Joe Biden ចូលរួម​ក្នុង​កិច្ចប្រជុំ​កំពូល​ពិសេស​អាមេរិក​អាស៊ាន​ នៅ​ក្រសួង​ការបរទេស​សហរដ្ឋ​អាមេរិក ក្នុង​រដ្ឋធានី​វ៉ាស៊ីនតោន ថ្ងៃទី ១៣ ខែឧសភា ឆ្នាំ២០២២។ ,"សភា​ពាណិជ្ជកម្ម​អាមេរិក​ប្រចាំ​តំបន់​អាស៊ីប៉ាស៊ីហ្វិក (, លើក​ឡើង​ថា​សហរដ្ឋ​អាមេរិក​ចាំ​បាច់​ត្រូវ​តែ​ដើរ​តួនាទី​ដឹកនាំ​ខាង​ផ្នែក​វិនិយោគ​លើ​ហេដ្ឋារចនា​សម្ព័ន្ធ​ក្នុង​តំបន់​អាស៊ីអាគ្នេយ៍ ដើម្បី​អត្ថប្រយោជន៍​សន្តិសុខ​ជាតិ​អាមេរិក​ផង​និង​ការ​អភិវឌ្ឍ​ក្នុង​តំបន់​នេះ​ផង។​,ប្រធាន​AAP​ ដែល​មាន​មូលដ្ឋានក្នុង​ប្រទេស​សិង្ហបុរី លោក Steven Okun ដែល​បាន​ដឹកនាំប្រតិភូ​ពាណិជ្ជកម្ម​តំបន់​អាស៊ីប៉ាស៊ីហ្វិកមក​បំពេញ​ទស្សនកិច្ចនៅ​រដ្ឋ​ធានី​វ៉ាស៊ីនតោន​ជា​លើក​ដំបូង​ក្នុង​រយៈពេល​ជាង​២​ឆ្នាំ​នៃ​ការ​ឆ្លង​រាតត្បាត​ជំងឺ​កូវីដ​១៩​ បាន​ថ្លែង​នៅ​ក្នុង​បទ​សម្ភាសន៍​តាម​ទូរស័ព្ទជាមួយ​វីអូអេ​ខ្មែរ​នៅ​ថ្ងៃ​ពុធ​នេះ​ថា​ភាព​ជា​អ្នក​ដឹកនាំ​របស់​សហរដ្ឋ​អាមេរិកផ្នែក​ពាណិជ្ជកម្ម​និង​វិនិយោគនេះ ក៏នឹង​ធ្វើ​ឲ្យ​តំបន់​អាស៊ីអាគ្នេយ៍​ទាំង​មូល​មាន​ការ​រីកចម្រើនទាំង​ខាង​សេដ្ឋកិច្ច​និង​សន្តិសុខ​ផងដែរ។,​«តំបន់​អាស៊ីអាគ្នេយ៍​គឺ​ជា​មុខមាត់​ដ៏​សំខាន់​បំផុត​មួយ​សម្រាប់​សហរដ្ឋ​អាមេរិក​បើមើល​ពី​ជ្រុង​គោល​នយោបាយ​ការ​បរទេស ពីព្រោះ​តំបន់​នេះ​គឺ​ជា​ទី​តាំង​ដ៏​សំខាន់​បំផុត​មួយ​បើ​មើល​ពី​ជ្រុង​ភូមិសាស្ត្រ​យុទ្ធសាស្ត្រ ពី​ជ្រុង​វិនិយោគ ពី​ជ្រុង​ពាណិជ្ជកម្ម ដែល​ទាំង​សហរដ្ឋ​អាមេរិក​ទាំង​ចិន​សុទ្ធ​តែ​ចូល​ប្រឡូក​ដូចគ្នា»។,សហរដ្ឋ​អាមេរិក​និង​ចិន​ដែល​ជា​ប្រទេស​មហា​អំណាច​សេដ្ឋកិច្ច​លេខ​១​និង​លេខ​២​លើ​ពិភពលោក​បច្ចុប្បន្ន​នេះ បាន​ប្រកួត​ប្រជែង​គ្នា​យ៉ាង​ស្វិតស្វាញ​ទាំង​ខាង​សេដ្ឋកិច្ច​និង​ភូមិសាស្ត្រ​នយោបាយ​ ដើម្បី​ដណ្តើម​ឥទ្ធិពល​គ្នា​នៅ​ក្នុង​តំបន់​អាស៊ីអាគ្នេយ៍។ ប៉ុន្តែ អ្នក​វិភាគ​មួយ​ចំនួន​មើល​ឃើញ​ថា​ការ​ប្រជែង​ឥទ្ធិពល​គ្នា​រវាង​មហា​អំណាច​ទាំង​ពីរ​ក្នុង​តំបន់នេះ មិន​ទាន់​មាន​លក្ខណៈ​ប្រកួត​ដោយ​ស្មើ​ភាព​គ្នា​នៅ​ឡើយ​ទេ។,លោក Steven Okun បាន​ប្រសាសន៍​ថា​ថ្មី​ត្បិត​តែ​ប្រទេស​នីមួយៗ​ក្នុង​តំបន់​នេះ មាន​និន្នាការ​ឬ​តម្រូវ​ការ​ផ្សេង​គ្នា​ខ្លះ​ក៏​ដោយ ក៏​ពួកគេ​ទាំង​អស់​មិន​ចង់ងាក​ទៅ​គាំទ្រ​ឬ​ប្រឆាំង​នឹង​មហា​អំណាច​ណាមួយ​ទេ។,«ប្រទេស​ទាំង​អស់​នៅ​តំបន់​អាស៊ីអាគ្នេយ៍ មិន​ចាំ​បាច់​ត្រូវ​ជ្រើសរើស​រវាង​សហរដ្ឋ​អាមេរិក​ឬ​ចិន​នោះ​ទេ។ ពួកគេ​ចង់​តែ​រកស៊ី​និង​ប្រឡូក​ជាមួយ​ប្រទេស​មហា​អំណាច​ទាំង​ពីរ»។,បច្ចុប្បន្ន​ សមាគម​ប្រជាជាតិ​អាស៊ីអាគ្នេយ៍​ហៅ​កាត់​ថា​អាស៊ានមាន​សមាជិក​១០​ប្រទេស​គឺ​សិង្ហបុរី ថៃ ឥណ្ឌូណេស៊ី ម៉ាឡេស៊ី ហ្វីលីពីន ព្រុយណេ មីយ៉ាន់ម៉ា វៀតណាម ឡាវ និង​កម្ពុជា​ដែល​ដើរ​តួ​នាទី​ជា​ប្រធាន​ឆ្លាស់​វេន​នៃ​ប្លុក​នេះ​នៅ​ឆ្នាំ​២០២២។​,លោក Steven Okun និយាយ​ថា​ភាព​ជា​អ្នកដឹកនាំ​របស់​សហរដ្ឋ​អាមេរិក​នៅ​ក្នុង​តំបន់​អាស៊ីអាគ្នេយ៍ មិន​មែនសំដៅ​គ្រាន់តែទៅ​លើ​ផ្នែក​ភូមិសាស្ត្រ​នយោបាយ​និង​យោធា​នោះ​ទេ តែ​វា​ក៏​សំដៅ​ទៅ​ដល់​ផ្នែក​សេដ្ឋកិច្ច​និង​ពាណិជ្ជកម្ម​ដែល​សហគមន៍​ជំនួញ​អាមេរិកមាន​តួនាទី​ត្រូវ​បំពេញ​ផងដែរ​នៅ​ក្នុង​ទំនាក់​ទំនង​ទ្វេ​ភាគី​រវាង​សហរដ្ឋ​អាមេរិក​និង​កម្ពុជា ក៏​ដូចជា​ប្រទេស​សមាជិក​អាស៊ាន​ផ្សេង​ទៀត។ ,ក្នុង​ដំណើរ​ទស្សនកិច្ចរយៈពេល​៣​ថ្ងៃ​ក្នុង​រដ្ឋធានី​វ៉ាស៊ីនតោន ចាប់​ពី​ថ្ងៃ​ទី​១៨​ដល់​២០​ខែ​កក្កដា​នេះ​ប្រតិភូ​ពាណិជ្ជកម្មអាមេរិក​ប្រចាំ​តំបន់​អាស៊ីប៉ាស៊ីហ្វិក​នេះ បាន​ជួប​ជាមួយ​មន្ត្រី​រដ្ឋបាល​លោក​ប្រធានាធិបតី​អាមេរិក Joe Biden ​រួម​មាន​លោក​ Kurt Campbell នាយក​កិច្ចការ​តំបន់​ឥណ្ឌូប៉ាស៊ីហ្វិក​នៃ​ក្រុមប្រឹក្សា​សន្តិសុខ​ជាតិ និង​អ្នក​ស្រី Sarah Bianchi អនុ​ប្រធាន​តំណាង​ពាណិជ្ជកម្ម​សហរដ្ឋ​អាមេរិក​ និង​ក្រុម​អ្នក​តាក់តែង​ច្បាប់​មួយ​ចំនួននៃ​សភា​សហរដ្ឋ​អាមេរិកមក​ពី​គណបក្ស​សាធារណរដ្ឋ​និង​គណបក្ស​ប្រជាធិបតេយ្យ​ផងដែរ៕"
https://khmer.voanews.com/a/civil-society-organizations-worry-about-fewer-increase-of-women-representatives-in-local-election/6640181.html,"
សង្គម​ស៊ីវិល​បារម្ភ​​អំពី​ការ​កើន​ឡើង​តិច​តួច​នៃ​ចំនួន​ស្ត្រី​ជាប់​ឆ្នោត​ជា​សមាជិក​ក្រុម​ប្រឹក្សា​ឃុំ​សង្កាត់
",​វាគ្មិន​ក្នុង​សន្និសីទ​សារព័ត៌មាន​ស្តីពី​លទ្ធផល​អង្កេត​ចំនួន​បេក្ខជន​ស្រ្តី​ និង​ស្រ្តី​ជាប់ឆ្នោត​ជា​ក្រុមប្រឹក្សា​ឃុំសង្កាត់​អាណត្តិទី៥ ឆ្នាំ២០២២ នៅ​ស្នាក់ការ​អង្គការ​ខុមហ្វ្រែល ក្នុង​សង្កាត់​ទឹកល្អក់១​ រាជធានី​ភ្នំពេញ កាលពី​ថ្ងៃទី៣០ ខែមិថុនា ឆ្នាំ២០២២។ (លាស់ លីបលីប/វីអូអេ),"អង្គការ​សង្គម​ស៊ីវិល​ចំនួន​៥​ដែល​ធ្វើ​ការ​លើ​ការ​បោះឆ្នោត និង​វិស័យ​យេនឌ័រ បាន​ជំរុញ​ឱ្យ​គណបក្ស​នយោបាយ​បង្កើន​ចំនួនស្ត្រី​ដែល​អាច​ឈរ​ជា​បេក្ខជន​លេខ​រៀង​ខាង​លើ ​ដើម្បី​អាច​ឈ្នះ​ការ​បោះឆ្នោត​ក្រុម​ប្រឹក្សា​ឃុំ​សង្កាត់ ​ដែល​ជ្រើសរើស​ក្រុម​ប្រឹក្សា​ឃុំ​សង្កាត់​សរុប​ជាង​១១​.០០០​នាក់​នៅ​ទូទាំង​ប្រទេស រៀងរាល់​៥​ឆ្នាំ​ម្តង។,អង្គការ​ខុមហ្រ្វែល នៅ​ថ្ងៃ​ព្រហស្បតិ៍​នេះ បាន​សហការ​ជាមួយ​អង្គការ​សីលការ​កម្ពុជា អង្គការ​ហ្គេត​ស៊ី​(GADC) អង្គការ​បន្ទាយ​ស្ត្រី​និង​គណៈ​កម្មាធិការ​លើក​ស្ទួយ​ស្ត្រី​ក្នុង​វិស័យ​នយោបាយ ដើម្បី​រៀបចំ​សន្និសីទ​សារព័ត៌មាន​ស្តីពី​លទ្ធផល​អង្កេត​ចំនួន​បេក្ខជន​ស្ត្រី និង​ស្ត្រី​ជាប់​ឆ្នោត​ជា​ក្រុម​ប្រឹក្សា​ឃុំ​សង្កាត់​អាណត្តិ​ទី​៥ ឆ្នាំ​២០​២២។,អង្គការ​ទាំង​នោះ​បាន​ជំរុញ​ឱ្យ​មាន​ស្ត្រី​បន្ថែម​ទៀត​នៅ​ក្នុង​មុខងារ​នយោបាយ ដោយ​សារ​សន្ទុះ​នៃ​ការ​កើន​ឡើង​មាន​តិច​តួច​ពី​មួយ​អាណត្តិ​ទៅ​អាណត្តិ​មួយ​ទៀត។ ពួក​គេ​ជំរុញ​ឱ្យ​បង្កើត​គោល​នយោបាយ​សមភាព​យេនឌ័រ​នៅ​ក្នុង​គណបក្ស ដើម្បី​ធានា​ការ​ចូលរួម​របស់​ស្ត្រី​និង​បុរស​មាន​ភាព​ស្មើ​គ្នា​ដែល​ជា​ការ​ប្តេជ្ញា​ចិត្ត​នៅ​ឆ្នាំ​២០៣០​សម្រាប់​គោល​ដៅ​អភិវឌ្ឍន៍​ប្រកប​ដោយ​ចីរភាព។,បើ​តាម​ទិន្នន័យ​ផ្តល់​ដោយ​អង្គការ​ទាំង​នោះ នៅ​ក្នុងការ​បោះឆ្នោត​ឃុំ​សង្កាត់​អាណត្តិ​ទី​៥ ដែល​ធ្វើ​ឡើង​កាល​ពី​ដើម​ខែ​មិថុនា មេឃុំ​ចៅ​សង្កាត់​ជាប់​ឆ្នោត​ជា​ស្ត្រី​មាន​១៧៣​នាក់ គឺ​ស្មើ​១០,៤៧%​តែ​ប៉ុណ្ណោះ​នៃ​មេឃុំ​ចៅ​សង្កាត់​សរុប​ចំនួន​១.៦៥២​នាក់​នៅ​ទូទាំង​ប្រទេស។ នៅ​ក្នុង​អាណត្តិ​ទី​៤ មេឃុំ​ចៅ​សង្កាត់​ជា​ស្ត្រី មាន​ចំនួន​១៤១​នាក់ គឺ​ស្មើ​នឹង​៨,៥៧%។,នៅ​ក្នុង​អាណត្តិ​ទី៥​នេះ ចំនួន​ស្ត្រី​ជាប់​ឆ្នោត​ជា​សមា​ជិក​ក្រុម​ប្រឹក្សា​ឃុំ​សង្កាត់​មក​ពី​ខាង​គណបក្ស​ប្រជា​ជន​កម្ពុជា មាន​ប្រមាណ​២៥%​នៃ​ចំនួន​ក្រុម​ប្រឹក្សា​ឈ្នះ​ឆ្នោតសរុប​ចំនួន​៩.៣៧៦​នាក់។ ចំណែក​គណ​បក្សភ្លើង​ទៀន ដែល​ជា​គណបក្ស​ប្រឆាំង​ទទួល​សំឡេង​ច្រើន​បន្ទាប់ មាន​ចំនួន​ស្ត្រី​ប្រមាណ​៩%​នៃ​ចំនួន​ក្រុម​ប្រឹក្សា​ឈ្នះឆ្នោត​សរុប​ចំនួន​២.១៩៨​នាក់។,នៅ​ក្នុង​សន្និសីទ​សារព័ត៌មាន​នា​ថ្ងៃ​ព្រហស្បតិ៍ អ្នក​ស្រី សេង រាសី នាយិកា​ប្រតិ​បត្តិ​នៃ​អង្គការ​សីលការ បាន​ថ្លែង​ថា​បើ​ប្រៀប​ធៀប​កំណើន​ស្ត្រី​រវាង​អាណត្តិ​ទី​៤​និង​ទី៥ មាន​តែ​ប្រមាណ​២%​ប៉ុណ្ណោះ។ អ្នក​ស្រី​បារម្ភ​អំពី​ការ​មិន​សម្រេច​បាន​ទៅ​តាម​ការ​ប្តេជ្ញា​ចិត្ត​សម្រាប់​សមភាព​យេនឌ័រ​នៃ​គោល​ដៅ​អភិវឌ្ឍន៍​ប្រកប​ដោយ​ចីរភាព​ក្នុង​ឆ្នាំ​២០៣០។,អ្នកស្រី​បញ្ជាក់​ថា៖ «សំណួរ​សួរ​មក​វិញ​ថា​រយៈ​ពេល​៥​ឆ្នាំ​ហើយ ហេតុ​អី​បាន​ការ​កើន​ឡើង​មាន​តិច?​ការ​កើន​ឡើង​តិច​តួច​បែប​នេះ ហើយ​ប្រសិន​បើកម្ពុជា​ឈាន​ឆ្ពោះ​ទៅ​រក​គោល​ដៅ​ប្រកប​ដោយ​ចីរភាព​ក្នុងឆ្នាំ​២០៣០ ហើយ​ប្រសិន​បើ​៥​ឆ្នាំ​ឡើង​តែ​២% សួរ​ថា ​២០២៣ ថា​យើង​នឹង​ទទួល​បានទិន្នន័យ​ដែល​មាន​ភាព​ស្មើ​គ្នា​ឬ​ភាព​ជា​តំណាង​របស់​ស្ត្រី​នៅក្នុង​ជា​សមា​ជិកក្រុម​ប្រឹក្សា​ឃុំ​សង្កាត់​នេះ តំណាង​ឱ្យ​ប្រជាពលរដ្ឋ​ជាស្ត្រី​ជាង​៥០% នឹង​សម្រេច​បាន​ឬ​យ៉ាងណា?»,បើ​តាម​អ្នកស្រី សេង រាសី កាល​ពី​អាណត្តិ​ទី​៥ កម្ពុជា​មាន​ឃុំ​សង្កាត់​ដែល​មិន​មា​ន​ស្ត្រី​ជា​ក្រុម​ប្រឹក្សា​ឃុំ​សង្កាត់ ​ចំនួន​២០៩​ឃុំ​សង្កាត់។ អ្នកស្រី​បន្ថែម​ថា​អង្គការ​ពាក់​ព័ន្ធ​នឹង​សិក្សា​បន្ថែម​ទៀត​ថា​តើ​ឃុំ​សង្កាត់​ចំនួន​២០៩ ​មាន​ការ​ប្រែ​ប្រួល​យ៉ាង​ដូច​ម្តេច​សម្រាប់​អាណត្តិ​ទី​៥​នេះ។,បន្ថែម​ពី​ការ​ជំរុញ​គណបក្ស​នយោបាយ​ឱ្យ​មាន​ការ​ដាក់​ស្ត្រីជា​បេក្ខជន​ឈរ​ឈ្មោះ​លេខ​រៀង​ខាង​លើ ដើម្បី​មាន​ឱកាស​ជាប់​ឆ្នោត អង្គការ​សង្គម​ស៊ីវិល​ក៏​បាន​ស្នើ​វិសោធន​កម្ម​ច្បាប់​ស្តីពី​ការ​បោះឆ្នោត​ជ្រើស​រើស​ក្រុម​ប្រឹក្សា​ឃុំ​សង្កាត់ ត្រង់​មាត្រា​៣៥​នៃ​ជំពូក​ទី​៦ និង​ច្បាប់​ស្តីពី​ការ​បោះឆ្នោត​ជ្រើស​តាំង​តំណាង​រាស្ត្រ មាត្រា​២៧ និង​មាត្រា​២៨ នៃ​ជំពូក​ទី​៤ ស្តីពី​ការ​ចុះ​បញ្ជី​បេក្ខជន​នៃ​គណបក្ស​នយោបាយ​សម្រាប់​ឈរ​ឈ្មោះ​បោះឆ្នោត។ វិសោធន​កម្ម​ច្បាប់​ទាំង​ពីរ​នេះ​ធ្វើ​ឡើង​ក្នុង​គោលបំណង​ឱ្យ​មាន​ការ​ធានា​នូវ​បេក្ខភាព​ស្ត្រី​ត្រូវ​បាន​ឈរ​ឈ្មោះ​ក្នុង​ន័យ​ធានា​នូវ​សម​ភាព​រវាង​បេក្ខភាព​ស្ត្រី​ និង​បុរស​ក្នុង​បញ្ជី​បេក្ខជន​ឈរ​ឈ្មោះ​បោះឆ្នោត​របស់​គណ​បក្ស​នយោបាយ។,ចំណែក​អ្នកស្រី សឺនកេត សិរី​លក្ខណ៍ អ្នក​សម្រប​សម្រួល​កម្មវិធី​អប់រំ និង​យេនឌ័រ​របស់​អង្គការ​ខុមហ្រ្វែល បាន​ថ្លែង​ថា​ឆន្ទៈ​នយោបាយ ជា​រឿង​សំខាន់​មួយ ដែល​អ្នកស្រី​ជំរុញ​ឱ្យ​គណបក្ស​នយោបាយ និង​ថ្នាក់​ដឹកនាំ​គិត​គូរ។ អ្នកស្រី​បន្ថែម​ថា​ចំនួន​ស្ត្រី​តិច​តួច​នេះ វា​នឹង​បំបាក់​ទឹក​ចិត្ត​របស់ស្ត្រីក្នុង​ការ​ចូលរួម​ក្នុង​ផ្នែក​នយោបាយ។,អ្នក​ស្រី​កត់​សម្គាល់​ថា​រចនា​សម្ព័ន្ធ​នៃ​អំណាច​ ឬ​ការ​កាន់​តួនាទី​រដ្ឋ​ តាំង​ពី​ថ្នាក់​ក្រោម​ដល់​ថ្នាក់​ជាតិ​ ចាប់​ពី​មេឃុំ រដ្ឋមន្ត្រី​ ដល់​ប្រធាន​សភា គឺ​ភាគ​ច្រើន​ជា​បុរស ហើយ​ពួកគេ​មិន​ចង់​ចុះ​ចេញ​ពី​តំណែង។ អ្នកស្រី​ជំរុញ​ឱ្យ​មាន​វិសោធនកម្ម ដើម្បី​ធានា​ចំនួនស្ត្រីក្នុង​ការ​ចូលរួម​វិស័យ​នយោបាយ។,​អ្នកស្រី​ថ្លែង​ថា៖ «យើង​នៅ​តែ​ចង់​ឱ្យ​អ្នក​ពាក់​ព័ន្ធ​សំខាន់​ៗ​ហ្នឹង​ គិត​គូរ​អំពី​រឿង​ធ្វើ​វិសោធន​កម្ម​បោះឆ្នោត ដើម្បី​ឆ្លើយ​តប​នឹង​យេនឌ័រ​ ដើម្បី​ឱ្យស្ត្រីចូលរួម​ដោយ​ស្មើ​ភាព​ជាមួយ​បុរស​ ជាពិសេស​ទាក់​ទង​នីតិវិធី​នៃ​ការ​ដាក់​បេក្ខជន​ឆ្លាស់​គ្នាស្រី​ប្រុសៗ​ហ្នឹង​ ទើប​ស្ត្រី​អាច​មាន​ឱកាស​បាន​ជាប់​ឆ្នោត។ ​ហើយ​ចុង​ក្រោយ គឺ​នៅ​តែ​ត្រូវ​ការ​ការ​ប្តេជ្ញា​ចិត្ត​របស់​អ្នក​ដឹក​នាំ​ទាំង​គណ​បក្ស​នយោបាយ​ ទាំង​រដ្ឋាភិបាល។ ការ​ប្តេជ្ញា​ចិត្ត​ខ្ពស់ គឺ​សំខាន់​មែន​ទែន»។,លោក សុខ ឥសាន អ្នក​នាំ​ពាក្យ​គណ​បក្ស​ប្រជា​ជន​កម្ពុជា ថ្លែង​ថា​គណ​បក្ស​កាន់​អំណាច​បាន​យក​ចិត្ត​ទុក​ដាក់​លើ​ការ​បណ្តុះ​បណ្តាល​ធនធាន​មនុស្ស​ ជា​ពិសេស​ធន​ធាន​ស្ត្រី​ឱ្យ​ចូល​រួម​វិស័យ​នយោបាយ ប៉ុន្តែលោក​ថា​លក្ខណៈ​សម្បត្តិ​របស់​ស្ត្រី ​ដូច​ជាចំណេះ​ដឹង និង​បទ​ពិសោធន៍​ការងារ​របស់​ស្ត្រី​គឺ​មិន​ទាន់​បាន​ឆ្លើយ​តប​តាម​តម្រូវ​ការ​ជាក់​ស្តែង​គ្រប់​គ្រាន់​នៅ​ឡើយ​ ដែល​ជា​ហេតុ​ធ្វើ​ឱ្យ​សមាស​ភាព​ស្ត្រី​ក្នុង​ជួរ​នយោបាយ​នៅ​មាន​កម្រិត​ ឬ​នៅក្រោម​បុរស។,លោក​ថ្លែង​ថា៖ ​«យើ​ង​មិន​មែន​ទូង​ស្គរ​ ដើម្បី​បញ្ចូល​ស្ត្រី​ក្នុង​តួនាទី​នយោបាយ​សេដ្ឋ​កិច្ច​ ​សង្គម ​ទាំង​មិន​គ្រប់​លក្ខណៈ​សម្បត្តិ​ទេ។ អ៊ីចឹង​វា​ផ្អែក​ទៅ​លើ​សភាពការ​ណ៍​ជាក់​ស្តែង​ផង​ ហើយ​វា​ផ្អែក​ទៅ​លើ​លក្ខណៈសម្បត្តិ​របស់​ស្ត្រី​ផង។ បាទ! អាហ្នឹង​យើង​ក៏​កសាង​ឱ្យ​វា​ស្រប​គ្នា​ ឱ្យ​ស្រប​តាម​សំណូម​ពរ​ត្រូវ​ការ​ ក៏​ប៉ុន្តែ​យើង​ថា​បើ​សំណូម​ពរ​ត្រូវ​ការ​ហើយ​ យើង​មិន​គិ​តគូរ​អំពី​លក្ខណៈសម្បត្តិ​ទេ យក​បាន​តែ​ចំនួន​បរិមាណ​តែ​គុណភាព​មិន​ធានា​ទេ»។,
,
លោក​បន្ថែម​ថា​ដើម្បី​ឱ្យស្ត្រី​ចូល​រួមក្នុង​វិស័យ​នយោ​បាយមាន​ចំនួន​ច្រើន គឺ​ពាក់​ព័ន្ធ​ការ​សម្រេច​ចិត្ត និ​ង​ការ​ឈ្មុស​ឈ្មុលរបស់​ស្ត្រីដោយ​ផ្ទាល់​ ព្រោះ​វា​ជា​រឿង​សំខាន់​ និងពាក់​ព័ន្ធ​សិទ្ធិ​របស់​មនុស្ស​ម្នាក់ៗ​ ហើយ​បូក​រួម​ឆន្ទៈ​របស់​គណ​បក្ស​ និ​ង​គោល​នយោបាយ​របស់​រដ្ឋាភិបាល។ ប៉ុន្តែលោក​ថា​ការ​ចូល​រួម​របស់​ស្ត្រី​ ​កំពុង​មាន​ការ​កើន​ឡើង​ជា​បណ្តើរៗ។,
,
ចំណែក​អ្នកនាំ​ពាក្យ​គណ​បក្សភ្លើង​ទៀន លោក ថាច់ សេដ្ឋា កត់​សម្គាល់​ថា​មូល​ហេតុ​មួយ​ចំនួន​ដែល​ធ្វើ​ឱ្យ​ចំនួន​ស្ត្រី​ចូល​រួម​នយោបាយ​មាន​ចំនួន​តិច​ គឺ​ដោយ​សារ​តែ​ស្ត្រី​មាន​ភាព​ភ័យ​ខ្លាច​ច្រើន​ជាង​បុរស ឬ​ខ្លាច​ខ្វះ​សមត្ថ​ភាព​ក្នុង​ការ​បំពេញ​ការងារ។,
,
​លោក​ថ្លែង​ថា៖ «ទី​មួយ​ស្ត្រី ​គាត់​ជាប់​កិច្ច​ការ​រវល់​ច្រើន​នៅ​ក្នុង​ផ្ទះ​របស់​គាត់​...រឿង​កូន​ចៅ​សង្ក្រានជើង​ឆ្នាំង។ ទី​ពីរ​ខ្លះ​គាត់​ភ័យ​ខ្លាច​តែ​ម្តង​មិន​ហ៊ាន​ចូល​រួម​ ​ហើយទី​បី​ពេល​ខ្លះ​គាត់​ខ្លាច​ទៅ​លើ​សមត្ថ​ភាព​របស់​គាត់​ក្នុង​ការ​និយាយ​ស្តី​ ​ការ​ជជែក​ជាមួយ​គេ។ ប៉ុន្តែ​ចំពោះ​គណបក្ស​ភ្លើង​ទៀន យើង​មាន​គោល​ការណ៍​លើក​ទឹក​ចិត្ត​ពួក​គាត់ មាន​ការ​បណ្តុះ​បណ្តាល​ឱ្យ​ស្ត្រី​ក្នុង​វិស័យ​នយោបាយ​ចូល​ប្រកួត​ប្រជែង​ធ្វើ​នយោ​បាយ​ អាហ្នឹង​យើង​មាន​ការ​លើក​ទឹក​ចិត្ត​ផង​ អប់រំ​ណែនាំ​ផង»។,
,
បើ​តាម​អ្នកស្រី សឺនកេត សិរីលក្ខណ៍ ​អ្នក​សម្រប​សម្រួល​កម្មវិធី​អប់រំ និង​យេនឌ័រ​របស់​អង្គការ​ខុមហ្រ្វែលនៅ​ពេ​ល​ណា​ដែល​មាន​ចំនួន​ស្ត្រី​ចូល​រួម​នយោ​បាយ​ ឬ​ទទួល​បាន​តំណែងការងារស្មើ​បុរស​ នោះ​វា​នឹង​ផ្តល់​ផល​វិជ្ជ​មាន​ច្រើន​សម្រាប់​សង្គម ​ដូច​ជា​ការ​ដោះ​ស្រាយ​បញ្ហា​ប្រឈម​មាន​ប្រសិទ្ធ​ភាព ហើយ​ការ​អភិវឌ្ឍ​នឹង​ប្រកប​ដោយ​ចីរភាព និង​និរន្តរ​ភាព​ ដែល​អាច​ឆ្លើយ​តប​គ្រប់​ជ្រុង​ជ្រោយតាម​តម្រូវ​ការ​ជាក់​ស្តែង​របស់​ប្រជា​ពល​រដ្ឋ។,
,
អង្គ​ការ​សង្គមស៊ីវិល​ទាំង​៥​ក៏​បាន​ជំរុញ​ឱ្យ​លុប​បំបាត់​រាល់​ទម្រង់​នៃ​ការ​រើស​អើង​ប្រឆាំង​នឹង​ស្ត្រី និង​បន្ថែម​ការ​អប់រំ​ដល់​សាធារណជន​ ដើម្បី​យល់​ដឹ​ង​ពី​សារៈសំខាន់​នៃ​ស្ត្រី​ជាប់​ឆ្នោត​ ដោយ​ផ្សារ​ភ្ជាប់​ទៅ​នឹង​ការ​ឆ្លើយ​តប​តម្រូវ​ការ​ស្ត្រី កុមារ​ និង​បរិយា​ប័ន្ន​សង្គម​ផ្សេងៗ​ទៀត​ តាម​រយៈការ​បង្កើត​យន្ត​ការ​ជាក់​លាក់​ជា​ដើម៕"
https://khmer.voanews.com/a/hnom-penh-under-risk-of-severe-rainwater-flooding-amid-diminishing-drainage-basins/6666752.html,"
​ទីក្រុង​ភ្នំពេញ​ក្រោម​ដំណំ​ទឹកភ្លៀង​ និង​ការ​ជន់​លិច​នា​រដូវ​វស្សា
",ស្រ្តី​ម្នាក់​កំពុង​បណ្តើរ​ម៉ូតូ​ដែល​ខូច​ដោយសារ​ទឹក​លិច​ ​លើ​បណ្តោយ​ផ្លូវ​ហ្សាល​ដឺហ្គោល រាជធានី​ភ្នំពេញ​ នៅ​ថ្ងៃទី២៣ ខែ​មិថុនា ឆ្នាំ​២០២២។ (កាន់ វិច្ឆិកា/វីអូអេ),"ជារៀងរាល់​ឆ្នាំ ពេល​មានភ្លៀង​ធ្លាក់ខ្លាំង​ កំណាត់​ផ្លូវ​តូច​ធំ​ជាច្រើន​ក្នុង​រាជធានី​ភ្នំពេញ ​តែង​តែ​លិច​លង់​ដោយសារជំនន់​ទឹក​ភ្លៀង ខណៈ​ដែល​កន្លែង​ខ្លះ​ទៀត ទឹក​ភ្លៀង​លាយ​ឡំ​នឹង​ទឹកស្អុយ បាន​ហូរ​ចូល​ផ្ទះ​ប្រជាពលរដ្ឋ ដែល​បង្ក​ជាក្តី​កង្វល់​និង​បញ្ហា​នានា។,កំពុង​អង្គុយ​នៅមុខ​ផ្ទះ ដែល​មាន​លក់​ចាប់​ហួយ​តូច​មួយក្នុង​សង្កាត់​បឹងទំពុន​ ២ ខណ្ឌមានជ័យ កាលពី​ថ្ងៃ​ទី​ ១២ ខែកក្កដា អ្នកស្រី ចាន់ សូវឿន លើកឡើងថា រាល់​ពេល​មាន​ភ្លៀង​ធ្លាក់​ខ្លាំង​ម្តងៗ ដង​ផ្លូវខាង​មុខ​ផ្ទះ​ជួល​របស់​អ្នកស្រី តែង​លិច​ជ្រៅ​ រហូត​មិន​អាច​ធ្វើ​ដំណើរ​បាន។,ចំណែក​ផ្ទះ​អ្នក​ស្រី​ដែល​រាប​ផ្ទាល់​ដី ក៏​លិច​ចូល​ជិត​កន្លះ​ម៉ែត្រ ហើយ​ធ្វើ​ឲ្យ​អ្នក​ស្រី​ សូវឿន ដែលមាន​កូន​តូចៗ ២ នាក់រូបនេះ ត្រូវ​បង្ខំ​ចិត្ត​ជញ្ជូន​កូន​ទៅ​ស្នាក់នៅ​ផ្ទះ​របស់​សាច់ញាតិមួយ​រយៈ​ ដោយសារ​បារម្ភ​ពី​សុវត្ថិភាព ដែល​បណ្តាលមក​ពីរចន្ត​អគ្គិសនី​និង​សត្វ​អសិរពិសជាដើម។,«ពេល​លិច​រហូត ខ្លាច​វា​រមាស់វាអី។ ណាមួយ​ខ្លាច​ពស់ ខ្លាច​អី​ដែរចឹង វា​តាម​ទឹក។ ហើយ​ទឹក​ជ្រៅ មិនមែន​ទឹក​រាក់​ឯណា។ ហើយ​បើ​ដូច​បងមាន​កូន​តូចរាល់​ថ្ងៃ​បង​ខ្លាច​ដែរ​តើ ខ្លាច​សត្វ​ខ្លាច​អី​ចឹង​ហា៎។ យើង​ចេះ​តែការពារ​ទៅ»។,ស្រ្តីវ័យ​ ៤១ ​ឆ្នាំ​រូបនេះ​ បាន​រៀបរាប់​បន្ថែម​ថា ​អ្នក​ស្រី​រស់នៅផ្ទះ​ជួល​នោះ​ប្រមាណ​ជា​បួន​ឆ្នាំ​មក​ហើយ ប៉ុន្តែ​ទឹកលិច​តំបន់​នោះ​មាន​សភាព​ធ្ងន់ធ្ងរ​ខ្លាំង ក្នុង​រយៈពេល​ជាង​មួយ​ឆ្នាំ ទៅ​ពីរ​ឆ្នាំ​នេះ​ប៉ុណ្ណោះ។,«ពីមុន​ខ្ញុំ​នៅ​ហ្នឹង​អត់​សូវ​លិច​ខ្លាំង​ទេ ប៉ុន្តែ​មួយ​វឹក [មួយ​រយៈ] ហ្នឹង ប្រហែល​ជា​ប្រមាណដូច​ជា​មួយ​ឆ្នាំ ពីរ​ឆ្នាំ​ហ្នឹង ខ្ញុំ​ឃើញ​ទឹក​លិចខ្លាំង​តែម្តង។​ សូម្បី​តែ​ខ្ញុំ​អ្នក​លក់​ដូរ​ហ្នឹង ​ខ្ញុំ​ហត់​ដែរ​តើ ពេល​ភ្លៀង​ដូច​ពិបាក​រឿងទឹក​លិច​ ពិបាក​រស់នៅ​តែម្តង»។, ,ជំនន់​ទឹកភ្លៀង​បណ្តាល​ឲ្យ​លិចផ្លូវ និង​លិច​ចូល​ផ្ទះ​ប្រជាពលរដ្ឋនេះ មិន​ត្រឹម​តែ​បង្ក​ផល​រំខាន​ដល់​ការ​រស់​នៅខ្លាំង​នោះ​ទេ វា​ថែម​ទាំង​បំផ្លាញ​យានយន្ត បង្ក​ផល​ប៉ះពាល់​ដល់​សុខភាព​ និងធ្វើ​ឲ្យ​ទ្រព្យ​សម្បត្តិ​របស់​ប្រជាពលរដ្ឋ​រង​ការ​ខូច​ខាត​ជាច្រើន​ផង​ដែរ។,អ្នកស្រី ចាន់ សូវឿន បាន​លើក​ឡើងថា រាល់ពេល​មាន​ភ្លៀង​លិច​ផ្លូវ និង​លិច​ចូលផ្ទះ កូនតូចៗ​របស់​អ្នកស្រី​មិន​បាន​ទៅរៀន សម្ភារៈក្នុង​ផ្ទះ​មួយ​ចំនួន​ត្រូវខូច​ខាត ចំណែក​ម៉ូតូពេល​ខ្លះ​ខូច​ដោយសារ​ចូល​ទឹក ហើយ​បណ្តាល​ឲ្យ​ខាត​ពេល​វេលា​យ៉ាង​ច្រើន​ ក្នុង​ការ​ប្រកប​របរ​ចិញ្ចឹម​ជីវិត​ប្រចាំ​ថ្ងៃ។,ចំណែក​លោក យុត សង្ហារ ពលរដ្ឋ​ដែល​រស់នៅ​ក្នុង​សង្កាត់​បឹង​សាឡាង ខណ្ឌ​ទួលគោក ក៏​បាន​ឆ្លងកាត់​បទពិសោធន៍​ស្រដៀង​គ្នា​នឹង​អ្នកស្រី សូវឿន ដែរ។,«ពេល​ដែល​យើង​លិច​ទឹកទៅ វា​ធ្វើ​ឱ្យ​ខាត​ពេល​វេលា​យើង ខាត​ទាំង​ថ្លៃ​ជួស​ជុល​ម៉ូតូ​អី​ផ្សេងៗ។ ពាក់ព័ន្ធ​មួយទៀត ដោយសារ​តែយើង​មក​ពីខេត្ត យើង​ធ្វើ​ការ យើង​ត្រូវ​ចំណាយ​លុយ​លើការ​ធ្វើ​ម៉ូតូ​ញឹកញាប់​ ដោយសារ​តែឥលូវ​វារដូវ​វស្សា​ដែរ ដល់ពេល​តិចៗ​ងាក​ខូចៗ​អ៊ីចឹង​ វាប៉ះពាល់​ច្រើន​មែន​ទែន»។,បុគ្គលិក​ក្រុមហ៊ុន​ឯកជន​ដែល​មាន​ស្រុកកំណើត​នៅ​ខេត្ត​កំពង់​ឆ្នាំងរូប​នេះ​ បាន​ចង្អុល​បង្ហាញ​កត្តា​ពីរ​ ដែល​លោក​យល់​ថា ​បណ្តាល​ឲ្យ​មាន​ការ​ជន់​លិច​ផ្លូវ​នៅ​រាជធានី​ភ្នំពេញ​កាន់តែ​ធ្ងន់ធ្ងរ​ទៅ រាល់​ពេល​មាន​ភ្លៀង​ធ្លាក់​នេះ។ កត្តា​មួយ​នោះ គឺ​ការចាក់​លុប​បឹង​ធម្មជាតិ​ និង​ការរៀប​ចំ​ប្រព័ន្ធ​លូ​ក្នុង​ក្រុង​មិន​ទាន់​បាន​ត្រឹម​ត្រូវ​និង​មាន​ប្រសិទ្ធភាព។,លោក​ យុត សង្ហារ ថ្លែង​ថា៖ «នៅ​តាមខេត្ត​ដែល​មើល​ទៅ​ វា​មានប្រព័ន្ធ​ទឹក​អី​ធំៗ ដូច​ជាអត់​មាន​បញ្ហា​អី​ផង រឿង​ភ្លៀង​ប៉ុណ្ណឹង។​ រហូត​ដល់​ភ្លៀងរាល់​ថ្ងៃ​ដល់​ទៅ​មួយអា​ទិត្យ​អី​ជាប់​គ្នា​ បាន​វា​លិច តែ​នេះ​ភ្លៀងគ្រាន់​តែបីបួន​ម៉ោង លិច​អស់​បាត់​ទៅ​ហើយ»។,
,
រាល់​ពេលមានភ្លៀង​មួយ​មេ​ធំ គេ​ឃើញ​កំណាត់​ផ្លូវ​ទាំង​តូចទាំង​ធំ​មួយ​ចំនួនក្នុង​រាជធានី​ភ្នំពេញ ត្រូវ​ជន់​លិច ដែល​កន្លែងខ្លះ​លិច​ត្រឹម​ជង្គង់ កន្លែង​ខ្លះ​លិច​ត្រឹម​ភ្លៅ។,អ្នក​បើក​បរម៉ូតូ និង​ម៉ូតូ​កង់​បី​មួយ​ចំនួន ចុះ​បណ្តើរ​ដោយ​សារ​ម៉ាស៊ីន​ចូល​ទឹក​រលត់។ រថយន្ត​ខ្លះ ​ត្រូវ​ចត​ចោល​លើ​ផ្លូវ ខ្លះ​ចត​ចោល​លើ​ចិញ្ចើម​ផ្លូវ។ ចំណែក​ប្រជាពលរដ្ឋ​មួយ​ចំនួន​ ក៏​ត្រូវ​រើ​សម្ភារៈ​ក្នុង​ផ្ទះ​ឱ្យ​ខ្ពស់​ជាង​ទឹក ខ្លះ​ក៏​អង្គុយ​បាច​ទឹក​ចេញ​ពីក្នុង​ផ្ទះ​ជាដើម។,ទិដ្ឋភាព​ទាំងនេះ​កើត​ឡើង​ជា​រៀងរាល់​ឆ្នាំ ហើយ​ស្ថានភាពទឹកភ្លៀង​ជន់​លិច​ក្រុង​នេះ​ ក៏​ហាក់កើត​ឡើង​កាន់តែ​ញឹកញាប់ ​និង​ធ្ងន់ធ្ងរ ពី​មួយ​ឆ្នាំ​ទៅ​មួយ​ឆ្នាំ។,បញ្ហា​ទឹកភ្លៀង​ជន់​លិចផ្លូវ​និង​ផ្ទះ​សម្បែង​ក្នុង​រាជធានីភ្នំពេញ​ ដែល​ធ្វើ​ឲ្យ​ប៉ះពាល់​ដល់​ការ​រស់នៅ​របស់​ប្រជាពលរដ្ឋ តែង​ត្រូវ​បានរដ្ឋាភិបាល​ ជាពិសេស​លោក​នាយករដ្ឋមន្រ្តី ហ៊ុន សែន ថ្លែង​ជារឿយៗ​ថា បណ្តាលមកពី​ភ្លៀង​ធ្លាក់​ខ្លាំង និង​ប្រព័ន្ធ​លូ​បង្ហូរ​ទឹក​មិន​គ្រប់គ្រាន់។ ក៏​ប៉ុន្តែ​ក្រុមអង្គការ​សង្គម​ស៊ីវិលយល់​ថា ការ​ចាក់​ដី​លុប​បឹង​ធម្មជាតិ​ជាច្រើននៅ​ជុំវិញ​រាជធានី​ភ្នំពេញ​ គឺ​ជា​មូលហេតុ​ដ៏​ចម្បង​មួយ​។,លោក ស៊ាង មួយឡៃ ប្រធាន​កម្មវិធី​សិទ្ធិ​រស់នៅ​ក្នុង​ទីក្រុង​នៃ​អង្គការ​សមាគម​ធាងត្នោត លើក​ឡើងថា ​ការ​ចាក់​លុប​បឹង​សំខាន់ៗ​ គឺជា​មូលហេតុ​ចម្បង​ដែល​បណ្តាល​ឱ្យ​រាជធានី​ភ្នំពេញ​ តែង​រង​ការ​ជន់​លិច​ដោយ​សារ​ជំនន់​ទឹក​ភ្លៀង។,លោក​បញ្ជាក់​ថា មាន​អំណះអំណាង​ជា​ច្រើន​ដែល​ឆ្លើយ​តប​នឹង​ការ​លើកឡើង​របស់​រដ្ឋាភិបាល​ដែល​ថា ការ​លិច​រាជធានី​ភ្នំពេញ​ដោយសារ​ជំនន់​ទឹក​ភ្លៀង គឺ​បណ្តាល​មកពីភ្លៀង និង​បណ្តាល​មកពី​សំរាម ប៉ុន្តែ​លោក​ថា អំណះអំណាង​ ទាំងនោះ ​គឺ​មិន​សម​ហេតុ​ផលនិង​គ្រប់ជ្រុងជ្រោយ​នោះ​ទេ។​,«ពេល​ខ្លះ ​ភ្លៀង​ធ្លាក់​ខ្លាំង​ មិនមែន​ជា​បញ្ហា​ទេ។ បញ្ហា​គឺ​តើ​យើង​ដោះស្រាយ​ពាក់ព័ន្ធ​ជាមួយ​ទឹក​ភ្លៀងខ្លាំង​ហ្នឹង​ដោយ​វិធី​ណា តើច្រក​ណានៅ​ពេលដែល​ភ្លៀង​ធ្លាក់​ខ្លាំង ដែលទឹក​អាចហូរ​បាន។ អាហ្នឹង​ជា​បញ្ហា​ និងជាដំណោះស្រាយ។ អ៊ីចឹងបើសិន​ជា​ភ្លៀង​ធ្លាក់ខ្លាំង ​យើង​មាន​ប្រព័ន្ធបឹងក្នុងការ​ឱ្យ​ទឹក​ភ្លៀង​ធ្លាក់​ខ្លាំង ​ធ្លាក់ចូល​ក្នុង​អាង​រំដោះ​ទឹក​ហ្នឹង។ អាហ្នឹង​ទោះបី​ភ្លៀង​ធ្លាក់​ខ្លាំង​ប៉ុណ្ណា ក៏​វាមិនមែន​ជា​បញ្ហាដែរ»។,លោក​លើក​ឡើង​ទៀត​ថា៖ «ពាក់ព័ន្ធនឹង​ការ​ដាក់​បន្ទុក​លើ​បញ្ហា​សំរាមអីហ្នឹង អាហ្នឹងវា​អាចមួយ​ជ្រុង​ដែរ។ ប៉ុន្តែ​យើង​សួរ​សំណួរថា បើសិន​ជា​សម្អាត​សំរាម​ហើយ តើ​អាច​ធានា​បាន​នូវទឹក​មិន​ជន់​លិច​ទីក្រុង​ទេ? អ្វី​ដែល​ខ្ញុំ​មើល​ និង​សង្កេត​ឃើញ​ជាក់​ស្តែង ទោះបីជាសម្អាត​សំរាម​ហើយ​ក៏​ដោយ ទោះបីជាប្រព័ន្ធលូតំបន់​ខ្លះ​អត់​មាន​សំរាម​កកស្ទះក៏​ដោយ ក៏​នៅ​តែមាន​ទឹក​ជន់​លិច​ដូច​តែគ្នា​ហ្នឹង។ អី​ចឹង ខ្ញុំគិត​ថា អាហ្នឹង​វា​មិនមែន​ជាបញ្ហា​ចម្បងសំខាន់​ទេ​ វា​នៅ​តែ​សំខាន់​ទៅ​លើ​ប្រព័ន្ធ ឬ​ក៏អាង​រង​ទឹក​ភ្លៀង ពោល​គឺបឹង​នៃ​ផ្នែក​មួយរំដោះ​ទឹក​ហ្នឹង​ហើយ»។,លោក ស៊ាង មួយឡៃ បញ្ជាក់​ថា បច្ចុប្បន្ន ​ផ្ទៃ​បឹង​មួយ​ចំនួន​ដូចជា​បឹង​ទំពុន និង​បឹង​តាមោក​ជាដើម កំពុង​បន្ត​ត្រូវ​បាន​ចាក់​លុប ហើយ​ប្រសិន​បើ​ការ​ចាក់​លុប​នោះ​ត្រូវ​បាន​បំពេញ​ទៅ​តាម​ទំហំ​ដែល​រដ្ឋាភិបាល​កាត់​ទៅ​ឱ្យ​ក្រុមហ៊ុន​អភិវឌ្ឍ​ឯកជន ​ដើម្បី​សាងសង់​អគារ​ផ្សេងៗ នោះ​ភ្នំពេញនឹង​ប្រឈម​នឹង​ការ​លិច​ខ្លាំង​ជាង​ពេល​បច្ចុប្បន្ន​នេះ​ទៅ​ទៀត។,នៅ​រាជធានី​ភ្នំពេញ បឹង​ធម្មជាតិ​ចំនួន ​១៦ ក្នុង​ចំណោម​បឹង​ធម្មជាតិ​ចំនួន ​២៦ ​គឺ​ស្មើ​នឹង​ ៦០​ភាគ​រយ​នៃ​ផ្ទៃ​ដី​បឹង​ទាំង​អស់ ត្រូវ​បាន​គេ​លុប​ទាំងស្រុង ហើយ​បឹង​ចំនួន​១០ទៀត កំពុង​ត្រូវ​បាន​គេ​ចាក់​លុប​ផ្នែក​ខ្លះ ចាប់​តាំង​ពី​ឆ្នាំ​ ១៩៩០ មក។ នេះ​បើ​យោង​តាម​របាយការណ៍​របស់​អង្គការ​សមាគម​ធាងត្នោត​ ក្រោម​ចំណង​ជើង​ថា ,ដែល​បាន​ចេញ​ផ្សាយ​កាលពី​ខែធ្នូ ឆ្នាំ២០១៩។,របាយ​ការណ៍​ដែល​មាន​កម្រាស់​ជាង​ ៣០​ ទំព័រ​នោះ​ បង្ហាញ​ថា​ បឹង​ទំពុន ១ ​បឹង​ទំពុន ២​ និង​បឹង​ជើង​ឯក ​ត្រូវ​បាន​លុប​ដោយ​ផ្នែក​ និង​កំពុង​លុប​ជាបន្ត​បន្ទាប់។​ ចំណែក​បឹង​តាមោក ​ឬ​បឹង​កប់​ស្រូវ​ ក៏​ត្រូវ​បាន​លុប​ខ្លះៗ​ដែរ​។,របាយការណ៍​ដដែល​បន្ថែម​ថា ​ប្រសិនបើ​ស្ថានភាព​នៃ​ការ​ចាក់​លុប​បឹងធម្មជាតិនៅ​តែ​បន្តក្នុង​អត្រា​ដូច​បច្ចុប្បន្ន​នេះ នោះ​រាជធានី​ភ្នំពេញ​និង​តំបន់​ជុំវិញ នឹង​រង​គ្រោះ​ធ្ងន់ធ្ងរ​ដោយ​ទឹក​ជំនន់ រង​ការ​បាត់បង់​ជលផល​ត្រី និង​បាត់បង់​អាង​ប្រព្រឹត្តិកម្ម​ទឹក​កង្វក់​បែប​ធម្មជាតិ ហើយ​ប៉ះពាល់​ដល់​ជីវភាព​របស់​ប្រជាពលរដ្ឋ​ទៀត​ផង។,ករណីការ​លុប​បឹង​នៅ​រាជធានីភ្នំពេញ​ដ៏​ចម្រូង​ចម្រាស​បំផុត​ គឺ​ការ​លុប​បឹងកក់ ​ដែល​មាន​ទំហំ​ ១៣៣ ហិកតា។ បឹង​កក់ ធ្លាប់ជា​បឹង​ធំ​មួយ​នៅ​រាជធានី​ភ្នំពេញ ដែល​មនុស្ស​រាប់ពាន់​នាក់​ត្រូវ​បាន​បណ្តេញ​ចេញ​ពី​សហគមន៍​មាត់​ទឹក ហើយ​បូម​ខ្សាច់​មក​បំពេញ បន្ទាប់​ពី​បឹងនេះ​ត្រូវ​បាន​ផ្តល់​ឱ្យ​ក្រុមហ៊ុន​ឯកជន​មួយ ដែល​ដឹកនាំ​ដោយ​អ្នក​នយោបាយ​ដ៏​មា​ន​អំណាច​មួយ​រូប​ កាលពី​ឆ្នាំ ២០០៧។,និន្នាការ​នៃ​ការ​លុប​បឹង​បាន​និង​កំពុង​បន្ត​រហូត​ដល់​បច្ចុប្បន្ន​នេះ។ តួយ៉ាង​បឹង​ទំពុន ឬ​បឹង​ជើង​ឯក ​ដែល​មាន​ទំហំ​ប្រមាណជា​ ២,៦០០ ហិកតា​ ត្រូវ​បាន​ចាក់​លុប​ជាបន្ត​បន្ទាប់ប្រមាណជា​ ១,៥០០ ​ហិកតា ដើម្បី​សាង​សង់​អគារ​អចលនទ្រព្យ​ ដោយ​ក្រុមហ៊ុន​អាយអិនជី​ ហូលឌីង ​(ING Holdings) ​ដែល​មាន​ឧកញ៉ា ​អ៊ឹង ប៊ុនហ៊ូវ ​ជា​ប្រធាន​ក្រុម​ប្រឹក្សាភិបាល ​និង​សាជីវកម្ម​ឯកជន​ផ្សេង​ទៀត ​រួម​មាន​ក្រុមហ៊ុន​ជីបម៉ុង​ អ៊ីអនម៉ល​ អ័រគីដេវីឡា ​និង​បុរីប៉េងហួត​ជាដើម។ នេះ​បើ​តាមរបាយការណ៍​ដែល​មាន​ចំណង​ជើង​ថា​ , ចេញកាល​ពី​ខែ​កក្កដា ឆ្នាំ​២០២០។,របាយការណ៍ដែល​ចង​ក្រង​រួមគ្នាដោយ​អង្គការ​ការពារ​សិទ្ធិ​មនុស្ស​លីកាដូ​ បណ្តាញ​យុវជន​កម្ពុជា​ អង្គការ​សមធម៌​កម្ពុជា​ អង្គការ​សមាគម​ធាង​ត្នោតនេះ​បង្ហាញ​ថា តំបន់​បឹងទំពុន​ស្ថិត​នៅ​ភាគខាងត្បូងនៃរាជធានីភ្នំពេញ​ជាប់​ខេត្ត​កណ្តាល គឺ​ជាតំបន់​ការ​ពារ​ទឹក​ជំនន់​ដ៏​សំខាន់​សម្រាប់​រាជ​ធានី​ភ្នំពេញ។ បឹង​ធម្មជាតិ​នេះ ក៏​ជាប្រព័ន្ធ​ប្រព្រឹត្តិ​កម្ម​ទឹកស្អាត​តែមួយ​គត់​របស់​ទីក្រុង។ ក៏​ប៉ុន្តែ​ បច្ចុប្បន្ន​គម្រោង​អាយ អិន ជី ​ស៊ីធី ​និង​ក្រុមហ៊ុន​ដទៃ​ទៀត​ កំពុង​តែ​ចាក់​ដី ​និង​ខ្សាច់​បំពេញ​បឹង​ ដើម្បី​បង្កើត​ជា​តំបន់​អចលន​ទ្រព្យ។,​របាយ​ការណ៍​កម្រាស់​ជាង​ ៧០ ​ទំព័រ​នោះ ​ក៏​រក​ឃើញ​ថា ប្រជា​ពលរដ្ឋ​ជាង​មួយ​លាន​នាក់​នៅទីក្រុង​ភ្នំពេញ កំពុង​ប្រឈម​នឹង​គ្រោះ​ទឹក​ជំនន់​ធ្ងន់​ធ្ងរ​ អសន្តិសុខ​ស្បៀង​ ការ​បំពុល​ទឹក​ក្នុង​ទន្លេ​មេគង្គ​ ទន្លេ​បាសាក់​ដោយ​ទឹក​ស្អុយដែល​មិន​បាន​ចម្រោះ​ត្រឹមត្រូវ​ និង​ជា​ការ​បំពុល​ដែល​អាច​បង្ក​គ្រោះថ្នាក់​ដល់​ប្រជា​ពលរដ្ឋ។,បច្ចុប្បន្ន បឹង​ធម្មជាតិ​ធំ​មួយ​ទៀត​ស្ថិត​នៅ​ភាគពាយព្យរាជធានី​ភ្នំពេញ ក៏កំពុងត្រូវ​បាន​ចាក់​ដី​លុប​ជាបន្ត​បន្ទាប់​ផង​ដែរ។ ប្រមាណ​ជាពាក់​កណ្តាល​នៃ​ផ្ទៃ​បឹង​តាមោក ឬបឹងកប់ស្រូវ ដែល​មាន​ទំហំ ៣,២០០​ហិកតា កំពុង​ត្រូវ​បាន​ផ្ទេរ​ដោយ​អនុក្រឹត្យ​នានា​ ទៅកាន់​ភ្នាក់ងារ​បុគ្គល​ដែល​មាន​ទំនាក់ទំនង​ល្អ​ជាមួយ​រដ្ឋាភិបាល​និង​ក្រុមហ៊ុនអចលន​ទ្រព្យ។​, ,កាល​ពីខែឧសភា ​ឆ្នាំ​ ២០២០ រដ្ឋមន្ត្រីក្រសួង​ធនធាន​ទឹក និង​ឧតុនិយម លោក ​លឹម គានហោ បាន​ចេញ​លិខិត​មួយច្បាប់ ព្រមានអំពីគ្រោះមហន្តរាយ​ដោយ​សារ​ទឹក​ជំនន់​ ក្រោយ​ពី​ក្រសួង​មើល​ឃើញ​ថា មាន​ការចាក់​ដី​លុប​ និងការសាង​សង់បិទផ្លូវ​ទឹ​កនានា​ជា​បន្តបន្ទាប់។,បើទោះបីជា​មាន​ការ​ចេញ​លិខិត​ព្រមាន​ពី​ក្រសួង​ធនធាន​ទឹក និង​សង្គម​ស៊ីវិល​ដែល​ធ្វើ​ការងារ​លើ​សិទ្ធិ និង​បរិស្ថានក្តី ក៏គេ​នៅមើល​ឃើញ​ថា ការ​ចាក់​ដី​លុប​បិទ​ផ្លូវ​ទឹក ការ​រំលោភ​ច្រាំង​ទន្លេ អូរ ប្រឡាយ និង​បឹង​ធម្មជាតិ ​នៅតែ​បន្ត​កើត​មាន​ឡើង​ដដែល។,ប្រធាន​មន្ទីរ​សាធារណការ និង​ដឹក​ជញ្ជូន​រាជធានី​ភ្នំពេញ លោក សាំ ពិសិដ្ឋ មិន​ធ្វើ​អត្ថាធិប្បាយ ដោយ​ប្រាប់​ឱ្យ​សួរ​ទៅ​សាលា​រាជធានី​ភ្នំពេញ។​,លោក កើត ឆែ អភិបាល​រង​សាលា​រាជធានី​ភ្នំពេញ​ លើកឡើង​ថា ជារៀងរាល់​រដូវ​វស្សា រាជធានី​ភ្នំពេញ​តែងរងការ​ជន់​លិច​ទឹក ដោយសារ​ធ្លាក់​ភ្លៀងខ្លាំង។ ប៉ុន្តែ​លោក​មិន​បកស្រាយ​លើ​ការ​លើកឡើង​របស់​អង្គការ​មួយ​ចំនួនដែល​ថា បញ្ហា​ភ្លៀង​លិច​ផ្លូវ​នៅ​រាជធានី​ភ្នំពេញ​ បណ្តាល​មកពី​ការ​ចាក់​ដី​លុប​បឹង​នោះទេ ដោយ​លោក​គ្រាន់​តែ​បញ្ជាក់​ថា៖,«សូម​ថា សង្គម​ស៊ីវិល​ណា​ដែល​គាត់​ចុះ​លក្ខន្តិកៈនៅ​ក្រសួង​មហាផ្ទៃ លើ​ផ្នែក​ការងារ​លូ ផ្នែក​អី​នេះ គាត់​អាច​មកពិ​ភាក្សា​ជាមួយ​សាលា​រាជធានី​ភ្នំពេញ​បាន​។ យើង​ស្វាគមន៍​ដើម្បី​ធ្វើកិច្ចការ​ជាមួយ​គាត់។ តែយើង​សំណូម​ពរកុំ​ឱ្យ​គាត់​លើក​តាម​អ្វី​ដែល​អ្នក​សារព័ត៌មាន​សួរ​គាត់ ដែល​ខុសអំពី​អ្វី​ដែលគាត់​បាន​ចុះ​លក្ខន្តិកៈ​នៅក្រសួង​មហាផ្ទៃ»។,ទោះយ៉ាង​ណា អភិបាល​រង​សាលារាជធានី​ភ្នំពេញ​រូប​នេះ​ បញ្ជាក់​ថា អាជ្ញាធរ​បាន​និង​កំពុង​ចាត់​វិធានការ​ក្នុងការ​ទប់ស្កាត់ និង​ដោះស្រាយ​បញ្ហា​លិច​ទឹក​នេះ​ជាបន្ត​បន្ទាប់ ដោយ​មាន​វិធានការ​ ៤ ចំណុច។,«​ឯកឧត្តម​អភិបាល​រាជធានី​ភ្នំពេញ​បាន​ប្រជុំ​មន្រ្តី​ពាក់ព័ន្ធ​ទាំងអស់​ ដើម្បី​ធ្វើ​ការងារ​សំខាន់ៗ​មួយ​ចំនួន​ គឺ​ខិត​ខំ អប់រំ​បន្ត​ឲ្យ​ប្រជាពលរដ្ឋ​កុំ​យក​សំរាម យក​ស្អី​ទៅ​ដាក់​ក្នុង​លូ ឬដាក់​ក្នុង​ប្រឡាយ​ដែល​ធ្វើ​ឱ្យ​ចរន្ត​ទឹកវា​ហូរយឺតយ៉ាវ។ ទី ២ យើង​នឹង​បំពាក់​បន្ថែម​នូវ​ម៉ាស៊ីន​បូម​ទឹកមួយចំនួន​ថែម​ទៀត​ នៅ​តាម​ទីតាំង​ដែល​អាច​ពង្រីក​បាន​ ដើម្បី​ធានាបាន​នូវការ​លិច​លង់»។,លោក កើត ឆែ ៖ «ទី ៣ យើង​ពង្រឹង​នូវ​រាល់​ប្រព័ន្ធ​ប្រឡាយ​របស់​យើង​ទាំងអស់​ដែល​ទទួល​ការ​រំលោភ​បំពាន ការ​ចាក់​ដី​ចាក់​អី​ហ្នឹង យើង​នឹង​ធ្វើការ​កាយ​ឡើង​វិញ ដើម្បី​កុំ​ឲ្យ​មានការ​គោក​រាក់​ដោយការ​រំលោភ​បំពាន។ ទី ៤ ​គឺ​ធ្វើ​ទំនើប​កម្ម​ឱ្យ​មានគុណភាព​ខ្ពស់ ម៉ាស៊ីន​បូម​ទឹក​មួយ​ចំនួន។ ឧទាហរណ៍ថា​ ម៉ាស៊ីន​បូម​ទឹក​មួយ​ចំនួនដែលយើង​ប្រើ​ទៅវាមាន​គុណភាព​អន់ យើង​ត្រូវបំពាក់​ឱ្យ​បាន​ខ្លាំង​ជាង​មុន​ ដើម្បី​បូម​ឱ្យ​វិនាទី​ដូចគ្នា​ តែបូមទឹក​បាន​ច្រើន»។,ក៏ប៉ុន្តែ​សំណួរ​ដ៏​សំខាន់​មួយ​គឺ​ថា បើ​ប្រព័ន្ធ​ប្រឡាយ និង​ប្រព័ន្ធ​លូ​ត្រូវបាន​កែប្រែ​ឲ្យ​ប្រសើរ​ហើយ​នោះ តើ​ទឹកភ្លៀង​ដែល​ហូរ​ចូល​ប្រឡាយ​ និង​លូ​ទាំង​នោះ នឹងហូរ​ធ្លាក់​ទៅណា បើ​អាង​រំដោះ​ទឹក​ធម្មជាតិ​ ដែល​ជា​បឹង​នានា​ក្នុង​ក្រុង ត្រូវបានលុប​បំបាត់​នោះ។ ​,លោក ស៊ាង មួយឡៃ ​ ប្រធាន​កម្មវិធី​សិទ្ធិ​រស់នៅ​ក្នុង​ទីក្រុង​នៃ​អង្គការ​សមាគម​ធាងត្នោត​ លើកឡើងថា៖,«បើសិនជា​ចង់​ដោះស្រាយ​បញ្ហា​ពាក់ព័ន្ធ​ជាមួយទឹក​ជំនន់​ក្នុង​ទីក្រុង​នេះ ចង់​ឲ្យ​រដ្ឋាភិបាល​គិត​គូរ​ទៅលើ​ការ​រក្សា​បឹង​ធម្មជាតិ​ក្នុង​ទីក្រុងឲ្យ​បាន​ច្រើន រក្សា​តំបន់​បៃ​តង ឬ​ក៏​ដី​លំហសាធារណៈ ដែល​អាច​បង្កើតសុខុមាលភាព​ជូនប្រជាពលរដ្ឋ​ក្នុង​ទីក្រុង​ហើយ ហើយ​វា​ក៏​ដើរ​តួនាទីសំខាន់​ក្នុង​ការ​ស្រូប​យក​ទឹក​ភ្លៀង​ក្នុង​ទីក្រុង​ហ្នឹង​ដែរ»៕"
https://khmer.voanews.com/a/a-well-known-businessman-soum-sambath-summonsed-suspected-of-five-charges/6666740.html,"
តុលាការ​កោះ​ហៅ​លោក សោម សម្បត្តិ ជា​អ្នក​ជំនួញ​ល្បី​​ឈ្មោះ​ម្នាក់ ដែល​រង​ពាក្យ​បណ្តឹង​ចំនួន ​៥​ បទ​ចោទ
",លោក សោម​ សម្បត្តិ គឺជាអគ្គ​នាយក​ក្រុម​ហ៊ុន​កាំ​ផែន​ថ្នាំ​ពណ៌​ជាតិ និង​ជា​អ្នក​ដែល​បង្រៀន​អំពី​ការ​ធ្វើ​ជំនួញ។ (រូបថតហ្វេសប៊ុក/សោម សម្បត្តិ),"លោក សោម សម្បត្តិ ដែល​ជា​អ្នក​ជំនួញ​ល្បី​ឈ្មោះ​មួយ​រូប និង​ជា​អ្នក​ប្រឹក្សា​យោបល់​អំពី​ការ​ធ្វើ​ជំនួញ​ក្នុង​ប្រទេស​កម្ពុជា ត្រូវ​បាន​តុលាការ​កោះ​ហៅ​ឱ្យ​ចូល​បំភ្លឺ​នៅ​ដើម​ខែ​សីហា​ខាង​មុខ​នេះ ក្នុង​នាម​ជា​«ជន​សង្ស័យ» ពាក់​ព័ន្ធ​នឹង​ការ​ប្តឹង​ផ្តល់​ចំនួន​៥​បទ​ចោទ ដែល​ក្នុង​នោះ​ក៏​មាន​បទ​ញុះញង់​ផង​ដែរ។,សាមី​ខ្លួន​អះអាង​ថា​លោកនឹងចូល​ទៅ​បំភ្លឺ​តាម​ការ​កោះ​ហៅ​របស់​តុលាការ​ ដើម្បី​បញ្ជាក់​ពី​ភាព​ស្អាតស្អំ។,លោក សោម​ សម្បត្តិ អគ្គ​នាយក​ក្រុម​ហ៊ុន​ខាំ-ផែន​(CAM-PAINT) និង​ជា​អ្នក​ដែល​បង្រៀន​អំពី​ការ​ធ្វើ​ជំនួញ ត្រូវ​បាន​តុលាការ​ឱ្យ​ចូល​បំភ្លឺ​នៅថ្ងៃ​ទី​៣ ខែ​សីហា ឆ្នាំ​២០២២ ពាក់​ព័ន្ធ​នឹង​ពាក្យ​បណ្តឹង​ដែល​ប្តឹង​ចំនួន​៥​បទ​ចោទ រួម​មាន​បទ​រំលោភ​លើ​ទំនុក​ចិត្ត បទ​រំលោភ​លើ​ភាព​ល្ងង់​ខ្លៅ ឬ​ភាព​ទន់​ខ្សោយ​ បទ​ញុះ​ញង់​ឱ្យ​ប្រព្រឹត្ត​បទ​ឧក្រិដ្ឋ​ជា​អាទិ៍ បទ​លួច​លក់​អចលន​វត្ថុ​របស់​អ្នក​ដទៃ​ និ​ង​បទ​បំភាន់​មន្ត្រី​សុរិយោដី​ក្នុង​ការ​ចុះ​បញ្ជី។,ពាក្យ​បណ្តឹង​នេះ​ធ្វើ​ឡើង​តាម​រយៈ​មេធាវី​ចំនួន​៣​នាក់​ដែល​តំណាង​ឲ្យ​ដើម​បណ្តឹង​ម្នាក់ រួម​មានមេធាវី លោក ឡុង បញ្ញាវុឌ្ឍ អ្នក​នាង គឹម រ័ត្ន​និមល និង​លោក ឡុង​ អានន្ត​បញ្ញា។ នេះ​បើ​តាមដីកា​កោះ​មួយ​របស់​លោក អ៊ុំ សុភក្តិ ​ព្រះ​រាជ​អាជ្ញា​រង​នៃអយ្យការ​អម​សាលា​ដំបូង​ ចុះ​ថ្ងៃទី​១៤ ខែ​កក្កដា ឆ្នាំ​២០២២​ ដែល​វីអូអេ​ទទួល​បាន។,លោក សោម​ សម្បត្តិ ប្រាប់​វីអូអេ​នៅ​ថ្ងៃ​ពុ​ធនេះ​ថា​លោក​នឹង​ចូល​បំភ្លឺ តាម​ការ​កោះ​ហៅ​របស់​តុលាការ​ ដើម្បី​បក​ស្រាយ​ពី​ភាព​ស្អាត​ស្អំ​របស់​លោក។,លោក​ថ្លែង​ថា៖«ការ​ចោទ​ប្រកាន់​នេះ គឺ​វា​មិន​មាន​ភាព​ត្រឹម​ត្រូវ។ វា​រំលោភ​លើ​សុចរិត​ភាព​របស់​ខ្ញុំ វា​រំលោភ​លើ ​សេចក្តី​ថ្លៃ​ថ្នូ​និង​កិត្តិ​យស​របស់​ខ្ញុំ ក៏​ប៉ុន្តែ​ផ្លូវ​ច្បាប់ យើង​ត្រូវ​តែ​តស៊ូ​ទៅ​តាម​ផ្លូវ​ច្បាប់»។,លោក​បាន​ការ​ពារ​ខ្លួន​ថា​លោក​មិន​បាន​ធ្វើ​អ្វី​ដូច​ការ​ចោទ​ប្រកាន់​របស់​បុគ្គល​ម្នាក់​ ដែល​លោក​បញ្ជាក់​ថា​មាន​ឈ្មោះ​លោក សា​មិត្ត វិរៈ ​ឬ​ហៅ ​ពេជ្រ ធឿន ដែល​បាន​ប្តឹង​រូប​លោក។ លោក​បន្ថែម​ថា​លោក​ធ្លាប់​ជួយ​ដើម​បណ្តឹងក្នុង​ការ​ដោះ​ស្រាយ​រឿង​ដី​ធ្លី ​អំឡុង​ឆ្នាំ​២០១៧។,លោក​បន្ត​ថា៖ ​«យើង​បាន​ដោះស្រាយ​ជាមួយ​មេធាវី​គាត់ និង​អ្នក​ដែល​ទំនាស់​ជាមួ​យ​គាត់​អស់​ជាង​៣០​ម៉ឺន​ដុល្លារ​ថែម​ពី​លើ​ទៀត។ ប៉ុន្តែ​គាត់​ជា​មនុស្ស​ដែល​លោភ​លន់​ មិន​ចេះ​ឆ្អែត ហើយ​គាត់​ចេះ​តែ​រត់​ពឹង​មនុស្ស​ម្នាក់ ហើយ​ទៅ​មនុស្ស​ម្នាក់​ទៀតៗ»។,វីអូអេ​មិន​ទាន់​អាច​សុំ​ការ​បញ្ជាក់​ពី​ដើម​បណ្តឹង​ លោក ​សា​មិត្ត វិរៈ បាន​នៅ​ឡើយ​ទេ។,ចំណែក​មេធាវី​២​នាក់​ក្នុង​ចំណោម៣​នាក់​របស់​ដើម​បណ្តឹង ដែល​វីអូអេ​បាន​ទាក់​ទង​ទៅ គឺ​លោក ​ឡុង បញ្ញាវុឌ្ឍ ​និង​អ្នក​នាង គឹម រ័ត្ន​និមល សុំ​មិន​បញ្ជាក់​អ្វី​បន្ថែម​នោះ​ទេ ដោយ​ឱ្យ​អ្នក​សារព័ត៌​មាន​សំឡេង​សហរដ្ឋ​អាមេរិក​មើល​តាមដីកា​កោះ​ហៅ​របស់​សាលា​ដំបូង​រាជធានី​ភ្នំពេញ។,ចំណែក​លោក ​ឡុង អានន្ត​បញ្ញា មេធាវី​ម្នាក់​ទៀតរបស់​ដើម​បណ្តឹង បញ្ជាក់​យ៉ាងខ្លី​ថា ​៖ ​«ខ្ញុំ​អត់​ទាន់​អាច​ឆ្លើយ​អី​បាន​ទេ ​ទុក​ឱ្យ​ព្រះ​រាជ​អាជ្ញា តំណាង​ឱ្យ​រដ្ឋ​ ទទួល​ខុស​ត្រូវ​បណ្តឹង​អាជ្ញា ​ដើម្បី​ឱ្យ​គាត់​សួរ​ចម្លើយ​សិន​ទៅ»។,ប្រសិន​បើ​តុលាការ​រក​ឃើញ​កំហុស​ដូច​ការ​ចោទ​ប្រកាន់​មែន នោះលោក ​សោម​ សម្បត្តិ​ អាច​នឹង​ត្រូវ​ផ្តន្ទាទោស​ដាក់​ពន្ធនាគារ​ឬ​និ​ង​ពិន័យ​ជា​ប្រាក់​ផងដែរ៕"
https://khmer.voanews.com/a/u-s-senate-s-committee-approved-bill-on-cambodia-s-rights-and-democracy-internal-interference-says-cambodia-s-senate/6674051.html,"
ព្រឹទ្ធសភាកម្ពុជា៖ ការ​សម្រេច​របស់​គណៈ​កម្មាធិការ​​ព្រឹទ្ធសភា​អាមេរិក​ជា «ការ​ជ្រៀតជ្រែក​កិច្ចការ​ផ្ទៃក្នុង​របស់​រដ្ឋអធិតេយ្យ»
",រូបឯកសារ៖ ទង់ជាតិខ្មេរត្រូវបានដោតលើរបងលួសដែលប៉ូលិសបានដាក់បិទច្រកចូលអគាររបស់ទីស្តីការគណៈរដ្ឋមន្ត្រី ក្នុងអំឡុងពេលបាតុកម្មមួយដែលធ្វើឡើងដោយកម្មកររោងចក្រទាមទារការដំឡើងប្រាក់ឈ្នួល នៅរាជធានីភ្នំពេញ កាលពីថ្ងៃទី ៣០ ខែធ្នូ ឆ្នាំ ២០១៣។,"ព្រឹទ្ធ​សភា​កម្ពុជា​បាន​ប្រកាស​ច្រាន​ចោលសេចក្តី​សម្រេច​ចិត្ត​របស់​គណៈកម្មាធិការ​ទំនាក់​ទំនង​ការ​បរទេស​នៃ​ព្រឹទ្ធសភា​អាមេរិក​ ដែល​បាន​ផ្តល់​ការ​យល់​ព្រម​លើ​សេចក្តីស្នើ​ច្បាប់ស្តីពី​លទិ្ធប្រជាធិបតេយ្យ​ និង​សិទ្ធិមនុស្ស​នៅ​កម្ពុជា។,​នៅក្នុង​សេចក្តីថ្លែង​ការណ៍​មួយ​ ចុះថ្ងៃទី​ ២២​ ខែ​កក្កដា​ ឆ្នាំ​ ២០២២​ ព្រឹទ្ធសភា​កម្ពុជា​បាន​លើក​ឡើង​ថា​ ច្បាប់​ប្រជាធិបតេយ្យ​ និង​សិទ្ធិមនុស្ស​កម្ពុជា​ ឆ្នាំ​ ២០២២​ (Cambodia Democracy and Human Rights Act of 2022) ឬ​ S.3052 ត្រូវបាន​អនុម័ត​ដោយ​គណៈកម្មាធិការ​កិច្ចការ​បរទេស​នៃ​ព្រឹទ្ធសភាអាមេរិក​ នា​ពេល​ថ្មី​ៗ​នេះ​ ត្រូវបាន​ធ្វើ​ឡើង​ ដោយ​ផ្អែក​លើ​ «ហេតុផល​ភូមិសាស្ត្រ​នយោបាយ​ ជាង​គុណ​តម្លៃ​សិទ្ធិ​មនុស្ស»។,ព្រឹទ្ធ​សភា​កម្ពុជា​ដែល​គ្រប់​គ្រង​ដោយ​គណបក្ស​កាន់​អំណាច​ ,​ ចំពោះ​ខ្លឹមសារ​ដែល​មាន​លក្ខណៈ​លម្អៀង​ គ្មាន​មូលដ្ឋាន​ មាន​ការ​រើស​អើង និង​បាន​ទាត់​ចោល​ផងដែរ​ លើ​ប្រភព​ព័ត៌មាន​មិន​ច្បាស់​លាស់​របស់​អង្គការ​ឃ្លាំមើលសិទ្ធិមនុស្ស​ (Human Rights Watch) ដែល​បាន​រួមចំណែក​ដល់​ការអនុម័ត​សេចក្តីស្នើ​ច្បាប់​ខាងលើ​នេះ។ ព្រឹទ្ធ​សភា​ថែមទាំង​បាន​រិះគន់​ខ្លឹម​សារ​សេចក្តីស្នើ​ច្បាប់​នោះ ជុំវិញ​ការ​បោះឆ្នោត​នៅ​កម្ពុជា​ផង​ដែរ។,សេចក្តីថ្លែង​ការណ៍​របស់​ព្រឹទ្ធ​សភា​កម្ពុជា​បាន​សរសេរ​ក្នុង​ន័យ​ដើម​ថា៖ «ការ​អះអាង​ដែល​ថា គ្មាន​ការ​បោះ​ឆ្នោត​ណាមួយ​នៅ​កម្ពុជា​ មាន​លក្ខណៈ​សេរី​ និង​យុត្តិធម៌​ គឺ​ជា​ការ​បដិសេធ​ ទាំង​ស្រុង​ចំពោះ​ការពិត» ។,ព្រឹទ្ធ​សភា​កម្ពុជា​បាន​យោង​តាម​ក្រុម​អ្នក​សង្កេតការណ៍​របស់​សហរដ្ឋអាមេរិក​ដឹកនាំ​ដោយ​អតីត​សមាជិក​សភា​លោក​ Stephen J. Solarz ​ដែល​បាន​ពណ៌នា​ថា​ ការ​បោះឆ្នោត​នៅ​កម្ពុជា​កាលពី​ឆ្នាំ​ ១៩៩៨​ គឺជា​ «អច្ឆរិយហេតុ​លើ​ដង​ទន្លេ​មេគង្គ»។ បន្ថែម​លើនេះ​ ព្រឹទ្ធសភា​កម្ពុជាអះអាងថា​ ការ​បោះឆ្នោត​បន្តបន្ទាប់​មក​ទៀត​ក៏​ត្រូវបាន​អ្នក​សង្កេត​ការណ៍​ជាតិ​ និង​អន្តរ​ជាតិ​រាប់ពាន់​នាក់​ បាន​វាយតម្លៃ​ថា​ មាន​លក្ខណៈ​សេរី យុត្តិធម៌។,ព្រឹទ្ធសភា​កម្ពុជា​បាន​ចាត់ទុក​វិធីសាស្ត្រ​ដែល​គណៈ​កម្មាធិការ​ព្រឹទ្ធសភា​អាមរិក​ប្រកាន់​យក​នោះ​ «គឺ​ជា​ការ​ជ្រៀត​ជ្រែក​ចូល​កិច្ច​ការ​ផ្ទៃក្នុង​របស់​រដ្ឋ​អធិប​តេយ្យ​ និង​បង្ក​ឲ្យ​រាំងស្ទះ​ដល់​ការ​ថែរក្សា​សន្តិភាព​ និង​ស្ថិរភាព​នយោបាយ»​របស់​កម្ពុជា។ ​,​ ដែល​ត្រូវ​គេ​កំណត់​សម្គាល់​ថា​ S-3052 ត្រូវ​បាន​គណៈកម្មាធិការទំនាក់​ទំនង​ការបរទេសនៃ​ព្រឹទ្ធសភា​អាមេរិក​អនុម័ត​កាល​ពី​ថ្ងៃអង្គារ​ទី​ ១៩​ ខែ​កក្កដា ​ឆ្នាំ​ ២០២២។,សេចក្តីស្នើ​ច្បាប់នេះត្រូវ​បាន​ស្នើឡើង​ដោយ​លោក​ Ed Markey ​សមាជិក​ព្រឹទ្ធសភា​គណបក្ស​ប្រជាធិប​តេយ្យ​នៃ​រដ្ឋ​ Massachusetts ​កាលពី​ថ្ងៃទី​ ២១​ ខែតុលា​ ឆ្នាំ ២០២១។ សេចក្តី​ស្នើ​ច្បាប់​នេះ​មាន​គោល​បំណង​លើក​កម្ពស់​ការ​បោះឆ្នោត​ដោយ​សេរី​និង​ត្រឹមត្រូវ ស្តារលទ្ធិ​ប្រជាធិបតេយ្យ​ សេរីភាព​នយោបាយ​និង​សិទ្ធិ​មនុស្ស​នៅ​កម្ពុជា និងតម្រូវ​ឲ្យ​ដាក់​ទណ្ឌកម្ម​បុគ្គល​ទាំង​ឡាយ​ណា​ ដែល​រំលោភ​សិទ្ធិមនុស្ស​និង​លទ្ធិ​ប្រជា​ធិប​តេយ្យ​ ដោយ​ការ​បង្កក​ទ្រព្យ​សម្បត្តិ​ដែល​មាន​នៅ​សហរដ្ឋ​អាមេរិក ហាម​ឃាត់​ទិដ្ឋាការ​មិន​ឲ្យ​ចូល​សហរដ្ឋ​អាមេរិក​ និង​មិន​ឲ្យ​ពលរដ្ឋ​អាមេរិកាំង​ធ្វើ​ពាណិជ្ជកម្ម​ជាមួយ។,​អ្នកវិភាគ​នយោបាយ​លោក​ សេង​ សារី ប្រាប់​វីអូអេ​កាល​ពីថ្ងៃអាទិត្យ​ ទី ២៤ ខែ​កក្កដា​ថា​ ស្ថាប័ន​អំណាច​ទាំងបី​នៃ​រដ្ឋាភិបាល​ទី​ក្រុងភ្នំពេញ រួមមាន​នីតិប្រតិបត្តិ​ នីតិប្បញ្ញត្តិ​ និង​តុលាការ​ ជារឿយៗ​ច្រាន​ចោល​មតិ​រិះគន់​ទាំង​ទទឹង​ទិស​ ទាក់​ទិន​ការ​ដើរ​ធ្លាក់​ថយ​ក្រោយ​នៃ​នយោ​បាយ​សេរី​ពហុបក្ស​ និងបញ្ហាផ្សេង​ទៀត ហើយ​ថែម​ទាំងបាន​ចាត់​ទុក​មតិរិះគន់​ថា​ មាន​ចរិត​ប្រឆាំង។,​លោក​ថ្លែង​ថា​៖ «ការ​រំលាយ​គណបក្ស​សង្គ្រាះ​ជាតិ​ ដែល​ជា​គណបក្ស​ធំជាង​គេ​ តំណាង​រាស្ត្រទាំង​អស់​ត្រូវ​បាន​យក​មក​ចែក​គ្នា​ សមាជិក​ក្រុមប្រឹក្សា​ជាង​ ៥០០០ នាក់​ត្រូវបាន​យក​មក​ចែក​គ្នា... អានេះ វា​ជា​រឿង​មួយ​ដែល​ដើរ​ប្រាស​ចាក​គន្លង​ប្រជាធិបតេយ្យ​ធ្ងន់ធ្ងរ​ណាស់។ ហើយ​សឹង​តែ​មិន​ចាំ​បាច់​ទៅ​រិះគន់​អី​រឿង​ផ្សេង​ទេ​ គ្រាន់​តែ​រឿង​មួយ​ហ្នឹង​ យើង​អាច​ធ្វើ​ការ​បូកសរុបបាន​ ធ្វើការ​សន្និដ្ឋាន​បាន​ថា​ កម្ពុជា​ពិត​ជា​ងាក​ដើរ​ចេញ​ពី​គន្លង​ប្រជាធិបតេយ្យ»។,លោក​ សេង សារី បាន​អះអាង​បន្ថែម​ថា​ ជំនួយ​ដែល​ផ្តល់​ដោយ​ដៃគូ​អភិវឌ្ឍ​សម្រាប់​ប្រទេស​កម្ពុជា​ អាច​ទទួល​រង​ផល​ប៉ះពាល់​ដោយ​សារ​ស្ថានភាព​មិនប្រសើរ​ឡើង ក្នុង​វិស័យ​សិទ្ធិមនុស្ស​ និង​នយោបាយ ព្រោះ​ការ​ជួយ​គាំទ្រ​ពី​សហគមន៍​អន្តរ​ជាតិ​កន្លង​មក​ដល់កម្ពុជា​ គឺ​មិនមែន​ផ្អែកលើ​ហេតុផល​ថា​ កម្ពុជា​ក្រ ឬ​មាន​ទេ តែ​ដោយសារ​ប្រទេស​ក្នុង​តំបន់​អាស៊ី​អាគ្នេយ៍​មួយ​នេះ​បាន​សន្យា​ក្នុងកិច្ច​ព្រមព្រៀង​សន្តិភាព​ទីក្រុង​ប៉ារីស​ឆ្នាំ ១៩៩១ ថា​ នឹង​ធ្វើ​ឲ្យមាន​របប​នយោ​បាយ​មួយ​ដែល​ផ្តល់​តម្លៃលើ​ការបោះឆ្នោត​ និង​ការ​គោរព​សិទ្ធិមនុស្ស។​,វីអូអេ​មិនទាន់​អាច​ទាក់ទង​សុំ​ការ​អត្ថាធិប្បាយ​ពី​អ្នកនាំពាក្យ​ព្រឹទ្ធសភា​ លោក​ ម៉ម ប៊ុននាង​ តាម​ទូរស័ព្ទ​បាន​ទេ​ កាល​ពីថ្ងៃ​អាទិត្យ ទី ២៤ ខែ​កក្កដា​នេះ។,នាយករង​ទទួលបន្ទុក​ឃ្លាំមើល​សិទ្ធិមនុស្ស​នៃ​អង្គការ​លីកាដូ លោក​ អំ សំអាត​ យល់​ថា​ សេចក្តី​ស្នើច្បាប់​ដែល​ទើប​តែ​ត្រូវ​បាន​អនុម័ត​ដោយ​គណៈកម្មាធិការ​ទំនាក់​ទំនងបរទេស​នៃ​ព្រឹទ្ធសភា​អាមេរិក​ អាច​នឹង​បើក​ផ្លូវ​ឲ្យ​សហ​រដ្ឋ​អាមេរិក​ដាក់​ទណ្ឌកម្ម​ជា​បន្តបន្ទាប់​ទៀត​លើ​មន្ត្រី​ ឬបុគ្គល​កម្ពុជា​រូប​ណា​ ដែល​អាមេរិក​កត់​សម្គាល់​ថា​បាន​ធ្វើ​ឲ្យ​ខូច​ខាត​ដល់​ដំណើរ​ការ​ប្រជាធិបតេយ្យ​នៅ​កម្ពុជា បើ​សិន​សេចក្តី​ស្នើ​ច្បាប់​នេះ​បាន​ក្លាយ​ជា​ច្បាប់។,ដោយឡែក​នាយករង​នៃ​អង្គការ​ឃ្លាំមើល​សិទ្ធិ​មនុស្ស​ប្រចាំ​តំបន់​អាស៊ី​លោក Phil Robertson បានប្រតិកម្ម​ទៅ​នឹង​សេចក្តីថ្លែងការណ៍​របស់​អ្នកនាំពាក្យ​ព្រឹទ្ធ​សភា​កម្ពុជា ថា​ ជា​រឿង​គួរឲ្យ​អស់​សំណើច និង​បានផ្តល់​ការ​ពន្យល់​ថា​ អង្គការ​ឃ្លាំមើល​សិទ្ធិមនុស្ស​មាន​កំណត់​ត្រាជាច្រើននៃ​ការ​ស្រាវជ្រាវ និង​ការ​បោះពុម្ព​ផ្សាយ​របាយ​ការណ៍​នានា ដោយ​ផ្អែក​លើ​ការពិត​ និង​ដែល​បាន​បង្ហាញ​ពី​ការ​រំលោភ​សិទ្ធិមនុស្ស​នៅ​កម្ពុជា​ និង​ទី​កន្លែង​ដទៃ​ទៀត។,លោក​ Roberson បាន​សរសេរ​នៅ​លើ​បណ្តាញ Twitter ក្នុង​ខ្លឹមសារ​ដើម​ថា៖ «យើង​មានកេរ្តិ៍​ឈ្មោះ​ជា​លក្ខណៈ​អន្តរជាតិ​ចំពោះ​ការ​និយាយ​ការពិត​អំពី​កា​ររំលោភ​សិទ្ធិ​មនុស្ស។ ​មិនដូច​ព្រឹទ្ធសភា​កម្ពុជា​ទេ​ ដែល​មាន​សមាសភាព​នៃបក្ខពួក​ដែល​ស្និទ្ធនឹង​របប​បច្ចុប្បន្ន​ និង​កំពុង​កាន់​តួនាទី​ ដែលទទួល​បាន​ផលប្រយោជន៍​ពីការធ្វើ​ការងារ​តិចតួច​ ឬ​មិនចាំបាច់​ធ្វើ​អ្វី​សោះ ហើយ​ចាំ​តែ​ធ្វើ​ទៅតាម​អ្វីក៏ដោយ​ ឲ្យ​តែ​លោក​នាយករដ្ឋមន្ត្រី​ ហ៊ុន សែន និង​គណបក្ស​កាន់​អំណាច​ប្រាប់ឲ្យ​ធ្វើ​តែ​ប៉ុណ្ណោះ»។,បើ​តាម​ខ្លឹម​សារ​នៃ​សេចក្តីស្នើ​ច្បាប់​ប្រជាធិបតេយ្យ​ និង​សិទ្ធិមនុស្ស​កម្ពុជា​ ឆ្នាំ​ ២០២២ រដ្ឋាភិបាល​សហរដ្ឋ​អាមេរិក​ ក៏ត្រូវបាន​ស្នើ​ឲ្យ​តាម​ដាន​ពិនិត្យ​មើល​សកម្មភាព​របស់​យោធា​ចិន​នៅ​កម្ពុជា​ផងដែរ​ ក្នុងនោះ​មាន​ការ​សាង​សង់​ពង្រីក​មូលដ្ឋាន​កងទ័ព​ជើង​ទឹក​រាម​នៅ​ខេត្ត​ព្រះសីហនុ​ និង​នៅ​អាកាស​យានដ្ឋាន​តារាសាគរ​ នៅ​ក្នុង​ខេត្ត​កោះ​កុង។ ការណ៍​នេះ​ដោយសារ​អ្នក​តាក់តែង​ច្បាប់​បារម្ភ​ថា​ វា​អាច​នឹង​មាន​ផលប៉ះពាល់​ដល់​ផល​ប្រយោជន៍​សម្ព័ន្ធ​មិត្ត​និង​ដៃគូ​របស់​សហរដ្ឋ​អាមេរិក​នៅ​ក្នុង​តំបន់៕"
https://khmer.voanews.com/a/humpback-whale-lands-on-boat-in-massachusetts-/6677994.html,"
ត្រី​បាឡែន​ងើប​ឡើង​ពី​ផ្ទៃ​ទឹក​ ប៉ះ​នឹង​ទូក​ពេល​វា​មុជ​ទៅ​ក្នុង​ទឹក​វិញ​នៅ​អាមេរិក
",,
https://khmer.voanews.com/a/cambodia-calls-for-ceasing-any-actions-triggering-myanmar-situation-worse-as-four-activists-executed/6674109.html,"
កម្ពុជា​អំពាវនាវ​​ឱ្យ​បញ្ឈប់​សកម្មភាព​ដែល​បង្ក​​វិបត្តិ​មីយ៉ាន់ម៉ា​កាន់​តែ​ដុនដាប ខណៈ​មាន​ការ​ប្រហារ​ជីវិត​មនុស្ស​៤នាក់
",ពលរដ្ឋ​មីយ៉ាន់ម៉ា​ម្នាក់​ដែល​រស់​នៅ​ប្រទេស​ថៃ កាន់​រូបថត​នៃ​អ្នក​ទោស​នយោបាយ​​៤​រូប​ដែល​ត្រូវ​បាន​ប្រហារ​ជីវិត​នៅ​ប្រទេស​មីយ៉ាន់ម៉ា ក្នុង​​អំឡុង​បាតុកម្ម​មួយ​នៅ​ខាង​ក្រៅ​ស្ថានទូត​មីយ៉ាន់ម៉ា​នៅ​រាជធានី​បាងកក​ប្រទេស​ថៃ​ កាល​ពី​ថ្ងៃ​ទី​២៦ ខែ​កក្កដា​ ឆ្នាំ​២០២២។,"ជា​ការ​ឆ្លើយ​តប​នឹង​ការ​ប្រហារ​ជីវិត​សកម្មជន​និង​មន្ត្រី​មីយ៉ាន់ម៉ា​៤​នាក់​កាល​ពី​ថ្ងៃ​ចន្ទ​ ​ដោយ​របប​សឹក​ភូមា សមាគម​អាស៊ានបាន​ចេញ​សេចក្តី​ថ្លែងការណ៍​មួយ ​ដោយ​បង្ហាញ«ក្តី​តក់​ស្លុត» និង​បន្ត​អំពាវនាវឱ្យ​បញ្ឈប់​សកម្មភាព​ណា ដែល​ធ្វើឱ្យវិបត្តិ​នៅ​មីយ៉ាន់ម៉ា​កាន់​តែ​ដុន​ដាប។,
,
ការ​ប្រហារ​ជីវិត​នេះ​កើត​ឡើង បើ​ទោះ​មាន​ការ​អំពាវនាវ​របស់​កម្ពុជា​ ដែល​ជា​ប្រធាន​អាស៊ាន​ប្តូរ​វេន​នៅ​ឆ្នាំ​នេះ ឱ្យ​របប​សឹក​ភូមា​ពិចារណា​ឡើង​វិញ​អំពី​ការ​កាត់​ទោស​ប្រហារ​ជីវិត​នេះ​កាល​ពី​កន្លង​ទៅ​ក៏​ដោយ។,
,
​សេចក្តី​ថ្លែងការណ៍​មួយ ​ចុះ​ថ្ងៃ​ទី​២៥ ខែ​កក្កដា ឆ្នាំ​២០២២​របស់​ប្រធាន​អាស៊ាន ​ឱ្យ​ដឹង​ថា​អាស៊ាន​ពិត​ជា​មាន​«ក្តី​តក់ស្លុត» និង​«សោកសៅ​យ៉ាង​ក្រៃលែង» ដោយសារ​ការ​ប្រហារ​ជីវិត​សកម្មជន​៤​នាក់​ក្នុង​ប្រទេស​មីយ៉ាន់ម៉ា បើ​ទោះ​មាន​ការ​ស្នើ​សុំឱ្យ​ពិចារណា​ឡើង​វិញ​លើ​ការ​សម្រេច​ផ្តន្ទាទោស​លើ​សកម្មជន​ទាំង​នោះ ពី​សំណាក់​ប្រធាន​អាស៊ាន និង​រដ្ឋ​ជា​សមាជិក​ផ្សេង​ទៀត។,
សេចក្តី​ថ្លែងការណ៍​បញ្ជាក់​ថា៖ «នេះ​ជា​បញ្ហា​ដែល​អាស៊ាន​យក​ចិត្ត​ទុក​ដាក់​យ៉ាង​ខ្លាំង»។,
,
អាស៊ាន​អំពាវនាវឱ្យ​គ្រប់​ភាគី​ពាក់ព័ន្ធ​មាន​ការ​អត់ទ្រាំ និង​អត់ធ្មត់​ជា​អតិបរមា ហើយ​ខិត​ខំ​ចៀស​វាង​មិន​ធ្វើឱ្យជម្លោះ​រីករាលដាល​កាន់​តែ​ខ្លាំង»។ សេចក្តី​ថ្លែងការណ៍​បន្ថែម​ថា៖ «ការ​អនុវត្ត​ទោស​ប្រហារ​ជីវិត​តែ​មួយ​សប្តាហ៍​ប៉ុណ្ណោះ​មុន​កិច្ច​ប្រជុំ​រដ្ឋមន្ត្រី​ការបរទេស​អាស៊ាន​លើក​ទី​៥៥ គឺ​ជា​ទង្វើ​មិន​អាច​អត់​ឱន​បាន​ធ្ងន់ធ្ងរ​ណាស់​ ព្រោះ​វា​បាន​ទាញ​ថយ​ក្រោយ​នូវ​វឌ្ឍនភាព និង​ថែម​ទាំង​ស​បញ្ជាក់​ច្បាស់​ពី​កង្វះ​ឆន្ទៈ​គាំទ្រ​កិច្ច​ប្រឹង​ប្រែង​ ជា​ពិសេ​ស​របស់​ប្រធាន​អាស៊ាន​ ក្នុង​ការ​ជួយ​ពន្លឿន​វឌ្ឍនភាព​នៃ​កិច្ច​ព្រមព្រៀង​ជា​ឯកច្ឆន្ទ​៥​ចំណុច ពោល​គឺ​ការ​កសាង​ភាព​ជឿជាក់​និង​ទំនុកចិត្ត​ ដើម្បី​ធ្វើឱ្យមាន​កិច្ច​សន្ទនា​ក្នុង​ចំណោម​ភាគី​ពាក់ព័ន្ធ​ទាំងអស់​ សំដៅ​បញ្ចប់​អំពើ​ហិង្សា​និង​សម្រាល​ទុក្ខវេទនា​របស់​ប្រជា​ជន​ស្លូតត្រង់»។,
,
ប្រធាន​អាស៊ាន​ជំរុញឱ្យរបប​យោធា​ចាត់​វិធានការ​ជាក់ស្តែង​ ដើម្បី​អនុវត្ត​កិច្ច​ព្រម​ព្រៀងឱ្យ​បាន​ពេញ​លេញ​ និង​ប្រកប​ដោយ​ប្រសិទ្ធភាព។ នេះ​បើ​តាម​សេចក្តី​ថ្លែងការណ៍។ សេចក្តី​ថ្លែងការណ៍​បន្ថែម​ថា​ អាស៊ាន​នៅ​តែ​តាំង​ចិត្ត​រក​វិធីសាស្ត្រ​ជួយ​មីយ៉ាន់ម៉ាឱ្យ​ទៅ​រក​ប្រក្រតីភាព​វិញ​ និង​ដំណើរការ​កែប្រែ​ទៅ​រក​លទ្ធិប្រជាធិបតេយ្យ​ ហើយ​ស្វែង​រក​ដំណោះស្រាយ​នយោបាយ​ដោយ​សន្តិវិធី​ចំពោះ​វិបត្តិ​បច្ចុប្បន្ន។,
,
​កាល​ពី​ខែ​មិថុនា ឆ្នាំ​២០២២ លោក​នាយករដ្ឋមន្ត្រី ហ៊ុន សែន ស្នើ​មេដឹកនាំ​យោធា​មីយ៉ាន់ម៉ា លោក មីន អ៊ុងឡាំង (Min Aung Hlaing) ​ឱ្យ​ពិចារណា​ឡើងវិញ ចំពោះ​ការ​សម្រេច​កាត់ទោស​ប្រហារជីវិតក្រុម​ប្រឆាំង ដែល​លោក​ថា​វា​នឹង​បង្ក​ឱ្យ​មាន​ប្រតិកម្ម​អវិជ្ជមាន​រីក​រាលដាល​ពេញ​សហគមន៍​អន្តរជាតិ​ និង​ប៉ះពាល់​ចំណុច​ឯកភាព​ទាំង​៥ ​កាល​ពី​កន្លង​ទៅ។,
,
វីអូអេ​មិន​ទាន់​អាច​សុំ​ការ​អត្ថាធិប្បាយ​ពី​ស្ថានទូត​មីយ៉ាន់ម៉ា​ប្រចាំ​នៅ​ទីក្រុង​ភ្នំពេញ​ តាម​សារ​អ៊ីមែល​ បាន​នៅ​ឡើយ​ទេ។,
,
អ្នក​ស្រាវ​ជ្រាវ​នៅ​វិទ្យាស្ថាន​ខ្មែរ​សម្រាប់​សហ​ប្រតិបត្តិការ​និង​សន្តិភាព​ លោក វណ្ណ ប៊ុនណា មើល​ឃើញ​ថា ​ស្ថានភាព​នៅ​ប្រទេស​មីយ៉ាន់ម៉ា​នឹង​កាន់តែ​អាក្រក់ ហើយ​ថា​សកម្មភាព​របស់​របប​សឹក​ភូមា​នេះ​បង្ហាញ​ថា​ពួកគេ​ព្យាយាម​បន្លាច​ក្រុម​អ្នក​នយោបាយ​ប្រឆាំង​ណា​ដែល​ហ៊ាន​ងើប​ឡើង​តតាំង​ជាមួយ​ខ្លួន ព្រម​ទាំងបញ្ជាក់​ពី​ភាពមិន​ខ្វល់​ជាមួយ​កង្វល់​របស់​សហគមន៍​អន្តរជាតិ​ជាពិសេស​អា​ស៊ាន។,
,
លោក​ថ្លែង​ថា៖ «អាស៊ាន​គ្មាន​តម្លៃ​ ឬ​គ្រាន់​តែ​ជា​ខ្លា​ក្រដាស​ដែល​គ្មាន​ឥទ្ធិពល​អ្វី​ចាប់​បង្ខំ​ខ្លួន​ឱ្យ​ធ្វើ​ទៅ​តាម​អ្វី​ដែល​អាស៊ាន​ចង់​បាន​នោះ​ទេ»។,
,
អ្នក​ស្រាវជ្រាវ​រូប​នេះ​បន្ត​ថា​ អាស៊ាន​គួរតែ​ពិនិត្យ​មើល​នូវ​វិធានការ​ក៏​ដូច​ជា​យន្តការ​របស់​ខ្លួន ហើយ​ប្តូរ​មក​ចាត់​វិធាន​ការ​បែប​ក្តៅ​វិញ ​តាមរយៈ​ទណ្ឌកម្ម​សេដ្ឋកិច្ច​ ក៏ដូច​ជា​យុទ្ធសាស្ត្រ​ការ​ទូត​ផ្សេង​ពី​នេះ​ ខណៈ​យន្តការ​សម្របសម្រួល និង​ការទូត​មិន​អាច​ធ្វើ​ឱ្យ​ក្រុម​យោធា​ភូមា​ញញើត​ឡើយ។,
,
ប្រធាន​វិទ្យាស្ថាន​ទំនាក់ទំនង​អន្តរជាតិ​នៃ​រាជបណ្ឌិត្យ​សភា​កម្ពុជា លោក​បណ្ឌិត គិន ភា ប្រាប់​វីអូអេ​នៅ​ថ្ងៃ​អង្គារ​នេះ​ថា​ការ​សម្រេច​ប្រហារ​ជីវិត​សកម្មជន និង​អតីត​មន្ត្រី​មីយ៉ាន់ម៉ា​៤​នាក់​ពី​សំណាក់​ក្រុម​យោធា រឹតតែ​ធ្វើ​ឱ្យ​ស្ថានភាព​នៅ​ប្រទេស​មួយ​នេះ ​កាន់តែ​យ៉ាប់យឺន និង​ពិបាក​រក​ច្រកចេញ​ និង​ថា​របប​សឹក​ភូមា​កំពុង​តែ​ធ្វើ​ឱ្យ​ខ្លួន​ឯង​កាន់​តែ​ឯកោ។,
,
លោក គិន ភា មើល​ឃើញ​ថា ​ហេតុ​ផល​នៅ​ពី​ក្រោយ​ដែល​នាំ​ឱ្យ​យោធាមី​យ៉ាន់ម៉ា​ធ្វើ​សកម្មភាព​«គឃ្លើន»បែប​នេះ អាច​មក​ពី​ទណ្ឌកម្ម​សេដ្ឋកិច្ច​របស់​សហគមន៍​អន្តរជាតិ​មិន​អាច​ធ្វើ​ឱ្យ​រង្គោះរង្គើ​ធ្ងន់ធ្ងរ​ដល់​អំណាច​របស់​ពួកគេ​ និង​ការ​មិន​ឯកច្ឆន្ទ​គ្នា​របស់​សមាជិក​ក្រុម​ប្រឹក្សា​សន្តិសុខ​អង្គការ​សហប្រជាតិ​ទៅ​លើ​បញ្ហា​នេះ ជាពិសេស​ការល្អូកល្អើន​គ្នា​ខ្លាំង​រវាង​របប​សឹក​ភូមា​ជាមួយ​នឹង​សហព័ន្ធរុស្ស៊ី​ ដែល​ជា​ខ្នង​បង្អែក​សម្រាប់​ពួកគេ។,
,
លោក​បន្ត​ថា​សហគមន៍​អន្តរជាតិ​មិន​ទាន់​បោះ​ជំហាន​ណា​មួយ​គួរ​ឱ្យ​កត់​សម្គាល់ ដែល​អាច​ដាក់​សម្ពាធ​របប​សឹក​ភូមា​ឡើយ។,
,
លោក​ថ្លែង​ថា៖ «យើង​ឃើញ​មក​ដល់​ពេល​នេះ សហគមន៍​អន្តរជាតិ​ហាក់ដូច​ជា​មិន​ទាន់​បាន​ធ្វើ​សកម្មភា​ព​ឱ្យ​សម​ល្មម ឱ្យ​គ្រប់​គ្រាន់​ ដើម្បីជា​ការ​ដាក់​សម្ពាធ​ទៅ​លើ​មេដឹកនាំ​យោធា​ដែល​ប្លន់​អំណាច​ពី​រដ្ឋាភិបាល​ស៊ីវិល​ដែល​កើត​ចេញ​ពី​ការ​បោះ​ឆ្នោត»។,
,
​បណ្ឌិត​រូប​នេះ​បន្ថែម​ថា​អាស៊ាន​គួរតែ​ពិចារណាព្យួរ​សមាជិកភាព​របស់​ភូមា​សិន ដើម្បី​ជា​ការ​ដាក់​សម្ពាធ​បន្ថែម​ទៅ​លើ​របប​សឹក​ភូមា​ ​ហើយ​ថា​សហគមន៍​អន្តរជាតិ​ជាពិសេស​សមាជិក​អចិន្ត្រៃយ៍​របស់​ក្រុមប្រឹក្សា​សន្តិសុខ​អង្គការ​សហប្រជាតិត្រូវ​តែ​ចាត់​វិធាន​ការ​ឱ្យ​បាន​សម​ស្រប​ និង​មាន​ការ​ឯកភាព​គ្នា​លើ​ករណី​នេះ។,
,
គួរ​បញ្ជាក់​ថា​ កាល​ពី​ខែ​មេសា ​ឆ្នាំ​២០២១​ មេ​ដឹកនាំ​អាស៊ាន​ដែល​មាន​ទាំង​មេ​ដឹកនាំ​យោធា​មីយ៉ាន់ម៉ា​ផង​ដែរ​ បាន​មូល​មតិ​គ្នា​ជា​ឯកច្ឆន្ទ​ទៅ​លើ​៥​ចំណុច។​ ទី១ ​បញ្ឈប់​រាល់​អំពើ​ហិង្សា​ជា​បន្ទាន់​ ហើយ​គ្រប់​ភាគី​ត្រូវ​រក្សា​ភាព​អត់ធ្មត់​ខ្ពស់​បំផុត។​ ទី​២​ កិច្ច​សន្ទនា​ប្រកប​ដោយ​ការ​ស្ថាបនា​រវាង​ភាគី​ពាក់ព័ន្ធ ​ដើម្បីផល​ប្រយោជន៍​របស់​ប្រជាជន។ ​ទី​៣ ​ចាត់​តាំង​ប្រេសិត​ពិសេស​របស់​អាស៊ាន ​ដើម្បី​សម្របសម្រួល​កិច្ច​សន្ទនា ​ដោយ​មាន​ជំនួយ​ពី​អគ្គលេខាធិការ​អាស៊ាន។​ ទី​៤​ ផ្តល់​ជំនួយ​មនុស្ស​ធម៌​តាម​រយៈ​មជ្ឈមណ្ឌល​អាស៊ាន។ ​ ទី​៥​ ទស្សនកិច្ច​របស់​ប្រេសិត​ពិសេស​នៅ​ប្រទេស​មីយ៉ាន់ម៉ា​ដើម្បី​ជួប​ជាមួយ​គ្រប់​ភាគី​ពាក់​ព័ន្ធ​ទាំង​អស់៕"
